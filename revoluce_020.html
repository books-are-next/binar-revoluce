<!DOCTYPE html>
<html lang="cs">
  <head>
    <meta charset="utf-8">
    <link rel="icon" href="./favicon.png">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="II">
    <meta name="apple-mobile-web-app-capable" content="yes">
    <title>II • Revoluce!</title>
    <link rel="stylesheet" href="./style/style.min.css" media="screen" integrity="sha256-zqwh2ZAv03c4MNRG04qGapqDfOESw/lqZB7l4xi1RyY=">
    <style>
      :root {
        --accent-color: hsl(176, 71%, 37%);
      }
    </style>
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <link rel="prev" href="./revoluce_019.html">
    <link rel="next" href="./revoluce_021.html">
    <meta name="nb-order" content="16">
    <link rel="self" href="revoluce_020.html">
    <meta name="nb-identifier" content="binar-revoluce-cd05507">
    <meta name="nb-role" content="chapter">
  </head>
  <body data-nb-words="6415" data-nb-chars="40493" class="nb-role-chapter nb-custom-style">
    <nav role="doc-toc">
      <ul class="plain">
        <li><a href="revoluce_005.html">Citáty</a></li>
        <li><a href="revoluce_006.html">PRVNÍ ČÁST Před</a></li>
        <li><a href="revoluce_008.html">I</a></li>
        <li><a href="revoluce_009.html">II</a></li>
        <li><a href="revoluce_010.html">III</a></li>
        <li><a href="revoluce_011.html">IV</a></li>
        <li><a href="revoluce_012.html">V</a></li>
        <li><a href="revoluce_013.html">VI</a></li>
        <li><a href="revoluce_014.html">VII</a></li>
        <li><a href="revoluce_015.html">VIII</a></li>
        <li><a href="revoluce_016.html">IX</a></li>
        <li><a href="revoluce_017.html">DRUHÁ ČÁST Po</a></li>
        <li><a href="revoluce_019.html">I</a></li>
        <li><a href="revoluce_020.html">II</a></li>
        <li><a href="revoluce_021.html">III</a></li>
        <li><a href="revoluce_022.html">IV</a></li>
        <li><a href="revoluce_023.html">V</a></li>
        <li><a href="revoluce_024.html">VI</a></li>
        <li><a href="revoluce_025.html">VII</a></li>
        <li><a href="revoluce_026.html">Epilog</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./revoluce_019.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="1" data-nb-chars="2"><span class="idea" data-nb-ref-number="1" id="idea1" data-nb-words="1" data-nb-chars="2">II</span></h1>
        <p class="chunk" data-nb-ref-number="2" data-nb-words="155" data-nb-chars="955"><span class="idea" data-nb-ref-number="2" id="idea2" data-nb-words="155" data-nb-chars="955">Jak revoluce probíhaly v&nbsp;minulosti a&nbsp;jak skončily nebo neskončily, k&nbsp;jakému dospěly výsledku, to&nbsp;se&nbsp;– alespoň v&nbsp;hrubých rysech&nbsp;– dozvídáme z&nbsp;dějin: osoby a&nbsp;obsazení, události, data, fakta, výsledky. Kdybychom revoluci, která v&nbsp;naší krásné vlasti zrovna probíhá, dokázali usměrňovat, řídit&nbsp;– Vlasta Revoluce, když se&nbsp;už&nbsp;do&nbsp;toho s&nbsp;takovou vervou pustila, měla by&nbsp;držet otěže pevně v&nbsp;rukou&nbsp;– snad bychom, poučeni historií, mohli překotné dění přivést k&nbsp;něčemu kloudnému. Ke&nbsp;zdárnému konci? Ale to&nbsp;bychom museli žít v&nbsp;poslušném loutkovém divadélku, kde jsou aktéři dřevění, mají pohyblivé údy a&nbsp;vede je&nbsp;jediná vůle, jedna pevná ruka. Kus, který se&nbsp;zrovna dává, by&nbsp;musel být napsán předem. Jenže tak tomu není, revoluce se&nbsp;neodehrává v&nbsp;pimprlové komedii, účastníci jsou z&nbsp;masa a&nbsp;kostí, každý má&nbsp;svou jedinečnou hlavu, jeden se&nbsp;liší od&nbsp;druhého, vodící špagáty jsou zpřetrhány, kus není dopsán, autor je&nbsp;zoufalý, zaseknutý; bezradní pajduláci nevědí co&nbsp;si&nbsp;počít.</span></p>
        <p class="chunk" data-nb-ref-number="3" data-nb-words="133" data-nb-chars="819"><span class="idea" data-nb-ref-number="3" id="idea3" data-nb-words="133" data-nb-chars="819">Ani Vlasta neví jak dál, ačkoli stojí v&nbsp;čele, protože se&nbsp;tam postavila. A&nbsp;co Dušan Beránek, první revolucionář, co&nbsp;ten? Dušánek? Po&nbsp;Dušánkovi přece nemůžeme chtít, aby popadl zpřetrhané otěže, svázal je&nbsp;dohromady, aby zapráskal bičem koňům revoluce nad hlavami. Vždyť je&nbsp;v&nbsp;rekonvalescenci, vždyť ani pořádně neví, co&nbsp;se&nbsp;s&nbsp;ním děje. Vždyť k&nbsp;tomu přišel jako slepý k&nbsp;houslím. Dušánek je&nbsp;třtina ve&nbsp;větru se&nbsp;klátící, zmítán okolnostmi povívá krajinou určenou mu&nbsp;osudem. Větry se&nbsp;střídají, mění směr i&nbsp;sílu, nikdo nedokáže předvídat, jak zadují zítra, pozítří, příští týden… Za&nbsp;chvilku. Ale co&nbsp;když mu&nbsp;křivdíme? Co&nbsp;když v&nbsp;něm přeci jenom dřímá cosi velkého, cosi, co&nbsp;se&nbsp;ještě nevyklubalo, co&nbsp;teprve klíčí? Vždyť se&nbsp;třemi psychiatry se&nbsp;dokázal vypořádat s&nbsp;nečekanou rozhodností, s&nbsp;udivující razancí. Třeba nás ještě překvapí.</span></p>
        <p class="chunk" data-nb-ref-number="4" data-nb-words="89" data-nb-chars="616"><span class="idea" data-nb-ref-number="4" id="idea4" data-nb-words="89" data-nb-chars="616">Veškeré dění řídí a&nbsp;vede Vlasta. Je&nbsp;předsedkyní Demokratické revoluční rady státu, orgánu, který vládne zemi namísto svržené reakční vlády. Stačilo popravit ministra války, který nesnášel pohled na&nbsp;krev zastřelených bažantů, a&nbsp;ostatní ministři i&nbsp;s&nbsp;premiérem prchli do&nbsp;exilu. Okolní Evropa přihlíží revolučnímu kvasu s&nbsp;údivem a&nbsp;překotné dění v&nbsp;naší zemi chápe jako zajímavý experiment v&nbsp;rámci Unie. Občas nás bruselští úředníci napomenou, abychom v&nbsp;zájmu spotřebitelů nepřestávali dbát na&nbsp;předepsanou délku salátových okurek v&nbsp;supermarketech, minimarketech i&nbsp;na tržištích, a&nbsp;pohrozí snížením dotací na&nbsp;výsev vojtěšky.</span></p>
        <p class="chunk" data-nb-ref-number="5" data-nb-words="179" data-nb-chars="1244"><span class="idea" data-nb-ref-number="5" id="idea5" data-nb-words="179" data-nb-chars="1244">Z&nbsp;Lidu se&nbsp;vylouplo zdravé jádro věrných a&nbsp;tuhých, nelítostných bojovníků odhodlaných sloužit revoluci tak dlouho, dokud to&nbsp;jenom půjde. Jádrem tohoto zdravého jádra jsou bývalí trestanci, nespravedlivě nařčení a&nbsp;odsouzení justicí svrženého režimu za&nbsp;vraždy, násilí, lupičství a&nbsp;vyděračství, podvody, penězokazectví, sexuální delikty, kapesní krádeže a&nbsp;sběračství kovů, jimž Dušánek daroval svobodu úplnou a&nbsp;všeobecnou prezidentskou amnestií. Tito odhodlaní mužové a&nbsp;ženy vytvořili ozbrojené revoluční úderky. Velí jim a&nbsp;jejich činnost koordinuje prezidentův kamarád Pštros. A&nbsp;nemusí jim věru příliš velet ani příliš koordinovat jejich činnost, tito chrabří bojovníci a&nbsp;bojovnice jsou lidé aktivní a&nbsp;samostatní, sami nejlíp vědí, co&nbsp;mají dělat, co&nbsp;od&nbsp;nich revoluce očekává. Především se&nbsp;starají o&nbsp;pořádek ve&nbsp;státě, záhy se&nbsp;naučili mistrovsky obsluhovat mobilní gilotiny, a&nbsp;věru že&nbsp;je&nbsp;nenechají zahálet. Jsou odhodlaní, vitální, oddaní věci Lidu. Vědí, zač bojují, a&nbsp;jsou ochotní obětovat i&nbsp;život kohokoli&nbsp;– třeba vlastního bratra, sestry, sestřenice, bratrance, rodičů ba&nbsp;i&nbsp;prarodičů&nbsp;–, aby plamen revoluce neskomíral, nebo dokonce nevyduchl. Oni jsou hybnou silou revoluce, její podstatou. Bez revolučních úderek by&nbsp;revoluce chcípla za&nbsp;dva dny.</span></p>
        <p class="chunk" data-nb-ref-number="6" data-nb-words="212" data-nb-chars="1289"><span class="idea" data-nb-ref-number="6" id="idea6" data-nb-words="212" data-nb-chars="1289">Ale nejsou to&nbsp;jen revoluční úderky, kdo přikládá pořádná polena i&nbsp;drobná polínka a&nbsp;tenké třísky, aby plamen revoluce řádně plál. Je&nbsp;to&nbsp;veškerý Lid této země, bez jeho přispění by&nbsp;ani sebepilnější revoluční úderky nestačily postrkovat revoluci kupředu. Neobejde se&nbsp;to&nbsp;však bez obětí. Lid, který je&nbsp;ve&nbsp;spořádaných poměrech tvůrcem veškerých hodnot, nemůže samozřejmě ve&nbsp;vzrušených revolučních dnech žádné hodnoty vytvářet. Když je&nbsp;revoluce, nechodí se&nbsp;do&nbsp;práce, protože se&nbsp;dělá revoluce. Neosívají a&nbsp;nesklízejí se&nbsp;pole, nepeče se&nbsp;chleba, nevaří se&nbsp;pivo, nešijí se&nbsp;šaty, nepromítá se&nbsp;v&nbsp;kinech ani ve&nbsp;školách se&nbsp;neučí. Žijeme z&nbsp;podstaty. Všichni se&nbsp;musíme uskrovnit. A&nbsp;kdo za&nbsp;to&nbsp;může… Lid? Protože nechodí do&nbsp;práce?&nbsp;– Jak by&nbsp;mohl chodit do&nbsp;práce, když dělá revoluci! Ačkoli je&nbsp;revoluce jevem permanentním, v&nbsp;normálních poměrech probíhá v&nbsp;latentní formě&nbsp;– jako by&nbsp;žádná revoluce nebyla, jenže ona je, podřimuje, vyčkává. Lid chodí do&nbsp;práce, na&nbsp;fotbal a&nbsp;do hospody, vytváří hodnoty a&nbsp;odpočívá, aby měl dost síly vytvářet hodnoty další a&nbsp;další a&nbsp;další… Dnes však se&nbsp;revoluce proměnila z&nbsp;latentní ve&nbsp;zjevnou, v&nbsp;revoluci naostro. Tato mimořádná forma revoluce vyžaduje plné nasazení veškerého Lidu. Teď není čas na&nbsp;práci ani na&nbsp;odpočinek. Teď není čas na&nbsp;vytváření hodnot. Teď je&nbsp;čas&nbsp;– na&nbsp;revoluci!</span></p>
        <p class="chunk" data-nb-ref-number="7" data-nb-words="58" data-nb-chars="330"><span class="idea" data-nb-ref-number="7" id="idea7" data-nb-words="58" data-nb-chars="330">Ale kdo to&nbsp;způsobil? Je&nbsp;to&nbsp;snad rozmar Lidu, že&nbsp;tu&nbsp;máme revoluci naostro? Copak Lid zavinil situaci, kdy je&nbsp;třeba chopit se&nbsp;zbraní a&nbsp;gilotin? Zavinil snad Lid nedostatek chleba a&nbsp;zdražení piva? Že&nbsp;nejsou k&nbsp;dostání banány a&nbsp;dámské vložky? Zavinil snad Lid, že&nbsp;naši Zlatí hoši prohráli s&nbsp;Pobřežím slonoviny tři nula v&nbsp;ledním hokeji?</span></p>
        <p class="chunk" data-nb-ref-number="8" data-nb-words="224" data-nb-chars="1498"><span class="idea" data-nb-ref-number="8" id="idea8" data-nb-words="224" data-nb-chars="1498">Ne&nbsp;ne, Lid není toho příčinou. Propuknutí revoluce naostro zavinili reakcionáři, svržená vláda, establišment, který zbaběle utekl před odpovědností a&nbsp;schovává se&nbsp;v&nbsp;exilu. Také zahraniční nepřátelé leccos způsobili. To&nbsp;jsou oni! Není divu, že&nbsp;revoluce vytryskla jako rudý květ. Už&nbsp;toho bylo dost. Lid měl už&nbsp;po&nbsp;krk chaboučké vlády a&nbsp;zkorumpované justiční mafie, policie spřažené s&nbsp;organizovaným zločinem, obou komor parlamentu, který nezastupoval voliče a&nbsp;vyráběl špatné zákony, armády plné tlustých plukovníků a&nbsp;generálů v&nbsp;kancelářích, zatímco prostí vojáci krvácejí na&nbsp;zahraničních misích kdesi na&nbsp;Blízkém, Středním, Dálném a&nbsp;Velmi Vzdáleném východě, mizerného zdravotnictví a&nbsp;školství už&nbsp;měl dost, pokleslé kultury, kulhavého sportu a&nbsp;tělovýchovy, lesnictví a&nbsp;dopravy i&nbsp;spojů, těžby uhlí a&nbsp;nerostů, energetiky, Karla Gotta a&nbsp;Helenky Vondráčkové, a&nbsp;také obchodních řetězců, obnovitelných i&nbsp;neobnovitelných zdrojů, umělců a&nbsp;vědců, Evropské unie, přemnožených strak a&nbsp;holubů, skinheadů, anarchistů, automobilistů a&nbsp;cyklistů, Cikánů, Romů a&nbsp;Vietnamců, krtečka, ekologů, etymologů a&nbsp;také entomologů, zkrátka všeho už&nbsp;měl náš Lid plné zuby. Není divu!&nbsp;– Oni to&nbsp;zavinili a&nbsp;Lid má&nbsp;toho po&nbsp;krk. Plné zuby toho má. Oni jsou všeho příčinou, trpíme jenom kvůli nim. Všechno zlé oni zavinili. Proto je&nbsp;zapotřebí vyšťárat hady a&nbsp;štíry z&nbsp;děr a&nbsp;vypořádat se&nbsp;s&nbsp;nimi. K&nbsp;tomu naštěstí máme znamenité, pilné, nezištné a&nbsp;nelítostné revoluční úderky pod velením Pštrosa, věrného přítele pana prezidenta Dušana Beránka.</span></p>
        <p class="chunk" data-nb-ref-number="9" data-nb-words="304" data-nb-chars="1918"><span class="idea" data-nb-ref-number="9" id="idea9" data-nb-words="304" data-nb-chars="1918">Vlasta nemohla trávit čas ve&nbsp;Velkých Šírých Rodných Lánech s&nbsp;ostatními. Někdo musí řídit revoluci a&nbsp;celou zemi. Z&nbsp;Hradu se&nbsp;celá země řídí nejlíp, je&nbsp;odtud krásná vyhlídka. Také je&nbsp;třeba zasedat v&nbsp;Lidovém domě, v&nbsp;srdci revoluce. Na&nbsp;Demokratickou revoluční radu státu se&nbsp;nedá spolehnout, potřebuje soustavný dohled. Jsou to&nbsp;dobří chlapíci oddaní věci, vždyť si&nbsp;je&nbsp;Vlasta&nbsp;– všech dvanáct apoštolů&nbsp;– vybrala v&nbsp;Lidovém domě ze&nbsp;štamgastů, kteří sem docházejí každý den, ani škaredé nachlazení s&nbsp;dávivým kašlem a&nbsp;škrábáním v&nbsp;krku je&nbsp;nedokáže odradit. Vždyť tu&nbsp;mají svoje sklenice, na&nbsp;uchu viditelné označené všelijak barevnými a&nbsp;rozmanitě tvarovanými kroužky a&nbsp;pentličkami, aby je&nbsp;Bernardýn snadno rozeznal. Jenom se&nbsp;podívá, když je&nbsp;na&nbsp;pochybách zavětří… a&nbsp;nikdy se&nbsp;nesplete. Jsou to&nbsp;oddaní revolucionáři, Vlasta se&nbsp;jim velice líbí. Vlastně jsou Vlastiným fanklubem, tahle Demokratická revoluční rada státu. Od&nbsp;té&nbsp;doby, co&nbsp;byli vybráni a&nbsp;nahradili reakční a&nbsp;zkorumpovanou, poraženou vládu, zasedají v&nbsp;extrovně Lidového domu, aby ve&nbsp;Strakové akademii, v&nbsp;bývalém vládním sídle, nemuseli při svém každodenním zasedání pít láhvové pivo. Není nad pivo od&nbsp;čepu, nad pivo Bernard v&nbsp;Lidovém domě. Demokratická revoluční rada zahajuje svá zasedání přípitkem na&nbsp;Vlastino zdraví: „To se&nbsp;nám to&nbsp;chlastá,&nbsp;/&nbsp;když nás vede Vlasta!“ Každý má&nbsp;plyšového krokodýla a&nbsp;po tomto zvolání praští krokodýlem o&nbsp;stůl. Tento obřad je&nbsp;sice milou pozorností Vlastě, skutečné vůdkyni revoluce, jenže k&nbsp;řízení státu nestačí. Ačkoli mají členové rady dobrou vůli řídit stát, žádný z&nbsp;nich to&nbsp;neumí. Veškerá tíha práce, veškerá odpovědnost za&nbsp;chod státu a&nbsp;za celou revoluci spočívá na&nbsp;Vlastiných bedrech. Proto nemohla odjet s&nbsp;ostatní revoluční elitou do&nbsp;Velkých Šírých Rodných Lán. Ani na&nbsp;roztomilého andílka Jenůfku jí&nbsp;nezbývá dost času&nbsp;– co&nbsp;jen z&nbsp;toho děcka vyroste! Svěřila ji&nbsp;do&nbsp;péče Palu Lovečkovi, protože jenom on&nbsp;ji&nbsp;dokáže zaujmout, popřípadě zkrotit.</span></p>
        <p class="chunk" data-nb-ref-number="10" data-nb-words="59" data-nb-chars="445"><span class="idea" data-nb-ref-number="10" id="idea10" data-nb-words="59" data-nb-chars="445">Zatímco Vlasta Revoluce v&nbsp;extrovně Lidového domu zahajovala zasedání Demokratické revoluční rady státu, kolona prezidentských limuzín Škoda Superb, doprovázená houfem hradní stráže na&nbsp;motocyklech BMW&nbsp;R&nbsp;1200&nbsp;RT a&nbsp;revolučními úderníky v&nbsp;obrněných transportérech pandur, přepravovala z&nbsp;Hradu do&nbsp;Velkých Šírých Rodných Lánů revoluční smetánku. Zas vypuklo jaro a&nbsp;pan prezident se&nbsp;potřeboval zotavit na&nbsp;čerstvém velkošírorodnolánském zdravém vzduchu.</span></p>
        <p class="chunk" data-nb-ref-number="11" data-nb-words="35" data-nb-chars="213"><span class="idea" data-nb-ref-number="11" id="idea11" data-nb-words="35" data-nb-chars="213">Ve&nbsp;Velkých Šírých Rodných Lánech je&nbsp;překrásně. Jednou odpo­led­ne, hned po&nbsp;kávě, která se&nbsp;podávává na&nbsp;terase, vzala Ráchel pana prezidenta za&nbsp;ruku, naklonila se&nbsp;k&nbsp;němu a&nbsp;začala mu&nbsp;šeptat do&nbsp;ucha utajované sdělení:</span></p>
        <p class="chunk" data-nb-ref-number="12" data-nb-words="18" data-nb-chars="103"><span class="idea" data-nb-ref-number="12" id="idea12" data-nb-words="18" data-nb-chars="103">„Dušánku, já&nbsp;bych tak ráda syna Josefa! Myslím, že&nbsp;zrovna teď je&nbsp;vhodná chvíle něco pro to&nbsp;podniknout.“</span></p>
        <p class="chunk" data-nb-ref-number="13" data-nb-words="7" data-nb-chars="48"><span class="idea" data-nb-ref-number="13" id="idea13" data-nb-words="7" data-nb-chars="48">„Myslíš?“ zašeptal pan prezident do&nbsp;ucha Ráchel.</span></p>
        <p class="chunk" data-nb-ref-number="14" data-nb-words="13" data-nb-chars="82"><span class="idea" data-nb-ref-number="14" id="idea14" data-nb-words="13" data-nb-chars="82">„Co je&nbsp;šeptem, to&nbsp;je&nbsp;čertem,“ pokárala je&nbsp;paní Beránková s&nbsp;pozdviženým ukazovákem.</span></p>
        <p class="chunk" data-nb-ref-number="15" data-nb-words="68" data-nb-chars="444"><span class="idea" data-nb-ref-number="15" id="idea15" data-nb-words="68" data-nb-chars="444">Ráchel toho nedbala, popadla pana prezidenta za&nbsp;ruku a&nbsp;odvlekla ho&nbsp;od&nbsp;stolu. Káva už&nbsp;byla dopita a&nbsp;pařížské trubičky snědeny. Vlekla Dušánka po&nbsp;pěšinách do&nbsp;hlubin zámeckého parku, až&nbsp;ho&nbsp;dovlekla k&nbsp;zahradnímu domečku se&nbsp;zataženými žaluziemi a&nbsp;s&nbsp;proutěnou pohovkou dostatečně širokou, jenže krutě vrzající, jako by&nbsp;vrbové proutí při sebemenším pohybu těl, která na&nbsp;něm spočinula, vzdychalo žalem. V&nbsp;některých situacích to&nbsp;však zúčastněným nevadí.</span></p>
        <p class="chunk" data-nb-ref-number="16" data-nb-words="11" data-nb-chars="77"><span class="idea" data-nb-ref-number="16" id="idea16" data-nb-words="11" data-nb-chars="77">„Neměli bychom být nejdřív oddáni?“ zeptal se&nbsp;Dušánek za&nbsp;staženými žaluziemi.</span></p>
        <p class="chunk" data-nb-ref-number="17" data-nb-words="5" data-nb-chars="23"><span class="idea" data-nb-ref-number="17" id="idea17" data-nb-words="5" data-nb-chars="23">„Ono to&nbsp;funguje i&nbsp;tak.“</span></p>
        <p class="chunk" data-nb-ref-number="18" data-nb-words="3" data-nb-chars="16"><span class="idea" data-nb-ref-number="18" id="idea18" data-nb-words="3" data-nb-chars="16">„Když já&nbsp;nevím…“</span></p>
        <p class="chunk" data-nb-ref-number="19" data-nb-words="11" data-nb-chars="60"><span class="idea" data-nb-ref-number="19" id="idea19" data-nb-words="11" data-nb-chars="60">„Ale já&nbsp;vím,“ řekla Ráchel rozhodně a&nbsp;pustila se&nbsp;do&nbsp;Dušánka.</span></p>
        <p class="chunk" data-nb-ref-number="20" data-nb-words="5" data-nb-chars="28"><span class="idea" data-nb-ref-number="20" id="idea20" data-nb-words="5" data-nb-chars="28">„Když ono to&nbsp;příšerně vrže!“</span></p>
        <p class="chunk" data-nb-ref-number="21" data-nb-words="8" data-nb-chars="54"><span class="idea" data-nb-ref-number="21" id="idea21" data-nb-words="8" data-nb-chars="54">„To přece nevadí, Dušánku, kašli na&nbsp;vrzání, poletíme…“</span></p>
        <p class="chunk" data-nb-ref-number="22" data-nb-words="24" data-nb-chars="156"><span class="idea" data-nb-ref-number="22" id="idea22" data-nb-words="24" data-nb-chars="156">Jenže ve&nbsp;chvíli, kdy už&nbsp;rozpřahovali křídla, otevřely se&nbsp;dveře a&nbsp;vstoupila paní Beránková s&nbsp;plochým talířem, na&nbsp;talíři oloupaný pomeranč rozebraný na&nbsp;dílky.</span></p>
        <p class="chunk" data-nb-ref-number="23" data-nb-words="24" data-nb-chars="123"><span class="idea" data-nb-ref-number="23" id="idea23" data-nb-words="24" data-nb-chars="123">„Tak tady ty&nbsp;seš! Celý čas tě&nbsp;hledám po&nbsp;zámku a&nbsp;po parku, zatímco vy&nbsp;si&nbsp;tu&nbsp;vržete na&nbsp;otomanu. Vždyťs ještě neměl pomeranč!“</span></p>
        <p class="chunk" data-nb-ref-number="24" data-nb-words="17" data-nb-chars="110"><span class="idea" data-nb-ref-number="24" id="idea24" data-nb-words="17" data-nb-chars="110">„Ale mami, jak si&nbsp;to&nbsp;představuješ, vtrhnout sem takhle, když…“ Dušánek si&nbsp;chvatně zastrkoval košili do&nbsp;kalhot.</span></p>
        <p class="chunk" data-nb-ref-number="25" data-nb-words="6" data-nb-chars="42"><span class="idea" data-nb-ref-number="25" id="idea25" data-nb-words="6" data-nb-chars="42">„Však jsem klepala. Copak jste neslyšeli?“</span></p>
        <p class="chunk" data-nb-ref-number="26" data-nb-words="2" data-nb-chars="16"><span class="idea" data-nb-ref-number="26" id="idea26" data-nb-words="2" data-nb-chars="16">„Ne, neslyšeli.“</span></p>
        <p class="chunk" data-nb-ref-number="27" data-nb-words="9" data-nb-chars="48"><span class="idea" data-nb-ref-number="27" id="idea27" data-nb-words="9" data-nb-chars="48">„Tak to&nbsp;já&nbsp;nebudu rušit. Tady máš ten pomeranč.“</span></p>
        <p class="chunk" data-nb-ref-number="28" data-nb-words="2" data-nb-chars="11"><span class="idea" data-nb-ref-number="28" id="idea28" data-nb-words="2" data-nb-chars="11">„A&nbsp;Ráchel?“</span></p>
        <p class="chunk" data-nb-ref-number="29" data-nb-words="21" data-nb-chars="133"><span class="idea" data-nb-ref-number="29" id="idea29" data-nb-words="21" data-nb-chars="133">„Pravda, slečna Pospíšilová už&nbsp;taky téměř patří do&nbsp;rodiny… Na&nbsp;tu&nbsp;jsem zapomněla. Hned jsem zpátky s&nbsp;dalším. Pro slečnu Pospíšilovou.“</span></p>
        <p class="chunk" data-nb-ref-number="30" data-nb-words="5" data-nb-chars="33"><span class="idea" data-nb-ref-number="30" id="idea30" data-nb-words="5" data-nb-chars="33">„Nemusíš, mami, my&nbsp;se&nbsp;rozdělíme.“</span></p>
        <p class="chunk" data-nb-ref-number="31" data-nb-words="61" data-nb-chars="358"><span class="idea" data-nb-ref-number="31" id="idea31" data-nb-words="61" data-nb-chars="358">Když paní Beránková odešla, pozvedl Dušánek talíř s&nbsp;pomerančovými dílky. Ráchel si&nbsp;jeden vzala, byl sladký a&nbsp;šťavnatý, dobře vyzrálý. Ačkoli v&nbsp;obchodech nebyly pomeranče k&nbsp;mání, na&nbsp;stole pana prezidenta jich byl dostatek. Pak si&nbsp;vzala další dílek, také Dušánek si&nbsp;vzal, jedli a&nbsp;jedli, až&nbsp;to&nbsp;všechno snědli. Pak si&nbsp;olízali šťávu z&nbsp;prstů a&nbsp;vrátili se&nbsp;do&nbsp;zámku.</span></p>
        <p class="chunk" data-nb-ref-number="32" data-nb-words="161" data-nb-chars="1001"><span class="idea" data-nb-ref-number="32" id="idea32" data-nb-words="161" data-nb-chars="1001">Jaro neprobouzí jenom přírodu, ovlivňuje též hnutí mysli člověka a&nbsp;tvorbu šťáv v&nbsp;jeho útrobách. Palo Loveček zatoužil po&nbsp;děvčatech. Po&nbsp;dívkách, které ho&nbsp;těsně před revolucí odehnaly od&nbsp;svých bran po&nbsp;debaklu v&nbsp;rozhlase, při kterém se&nbsp;tribun Lidu Petr Semlela&nbsp;– kde že&nbsp;je&nbsp;mu&nbsp;konec&nbsp;– tak ostudně projevil. Odsoudil revoluci ještě před tím, než k&nbsp;ní došlo. Palo vzápětí pochopil, že&nbsp;vsadil na&nbsp;špatného koně, když Semlelovi umožnil odkrákorat do&nbsp;éteru takovou snůšku nesmyslů. Není divu, že&nbsp;ho&nbsp;svobodomyslné dívky vystrnadily, ani kravata se&nbsp;sopkou Kaiakakapplapatlalalokul a&nbsp;kyticí chrp v&nbsp;modřanském džbánku jim v&nbsp;tom nedokázala zabránit. Právem ho&nbsp;zahnaly, teď to&nbsp;ví. Ale pozor! Nyní je&nbsp;jedním z&nbsp;předních revolucionářů, stojí po&nbsp;boku samotné Vlasty Revoluce a&nbsp;v&nbsp;těsné blízkosti prvního revolucionáře, prezidenta republiky Dušana Beránka, a&nbsp;kdyby chtěl, snadno by&nbsp;mohl přijet před brány Dívčí farmy na&nbsp;bílém skútru. Ani novou kravatu by&nbsp;si&nbsp;nemusel pořizovat. Tak na&nbsp;co&nbsp;čekáš, Palo Lovečku? Vzhůru do&nbsp;díla!</span></p>
        <p class="chunk" data-nb-ref-number="33" data-nb-words="243" data-nb-chars="1516"><span class="idea" data-nb-ref-number="33" id="idea33" data-nb-words="243" data-nb-chars="1516">Jenže, jenže… Jenže je&nbsp;tu&nbsp;problém: Jenůfka. Vlastní nevlastní matka Vlasta Revoluce roztomilého andílka podstrčila Palovi, aby se&nbsp;o&nbsp;ni staral, když k&nbsp;jeho kleštičkám a&nbsp;kravatě Jenůfka tolik přilnula. Sama si&nbsp;v&nbsp;extrovně Lidového domu s&nbsp;partou štamgastů&nbsp;– Demokratickou revoluční radou státu&nbsp;– nebo na&nbsp;Hradě ve&nbsp;své revoluční kanceláři bezstarostně vládne zemi. Někdo to&nbsp;dělat musí… Píše zákony a&nbsp;ustanovení, které pak kurýr v&nbsp;opancéřované audině vozí do&nbsp;Velkých Šírých Rodných Lánů panu prezidentovi k&nbsp;podpisu a&nbsp;podepsané zase zpátky. Také pokyny Vlasta píše, ale ty&nbsp;nemusí Dušánek podepisovat, stačí Vlastin klikyhák, pokyny pro Pštrosa a&nbsp;jeho statečné chlapíky z&nbsp;revolučních úderek, jaká opatření mají provádět. Po&nbsp;ženě natolik vytížené nemůže nikdo požadovat, aby k&nbsp;tomu všemu ještě vychovávala nevycválané děcko. Vždyť se&nbsp;stará o&nbsp;nás o&nbsp;všecky, osud národa spočívá v&nbsp;jejích rukou. A&nbsp;také odpovědnost za&nbsp;nerušený chod revoluce. Nemůže chtít po&nbsp;Dušánkovi&nbsp;– i&nbsp;když je&nbsp;prezidentem a&nbsp;prvním revolucionářem&nbsp;– po&nbsp;všem, co&nbsp;prožil a&nbsp;pro revoluci vytrpěl, aby vládl. Jen ať&nbsp;se&nbsp;z&nbsp;té katastrofy, která ho, chudáka, postihla, pěkně zotavuje ve&nbsp;Velkých Šírých Rodných Lánech. Naštěstí je&nbsp;tu&nbsp;Palo Loveček se&nbsp;svými kravatami a&nbsp;kleštičkami, které mají krásně červená držadla, ten už&nbsp;se&nbsp;o&nbsp;Jenůfku postará. Vždyť nemá co&nbsp;dělat, zpátky do&nbsp;rádia se&nbsp;mu&nbsp;nechce, protože je&nbsp;revolucionář. Ani zasedat v&nbsp;Demokratické revoluční radě státu nehodlá, tolik piva jako ostatní členové rady do&nbsp;sebe nalít nedokáže. Ať&nbsp;se&nbsp;tedy stará o&nbsp;dítě Revoluce.</span></p>
        <p class="chunk" data-nb-ref-number="34" data-nb-words="35" data-nb-chars="210"><span class="idea" data-nb-ref-number="34" id="idea34" data-nb-words="35" data-nb-chars="210">Nezbylo než vzít Jenůfku s&nbsp;sebou za&nbsp;děvčaty. Palo čmajznul klukům od&nbsp;hradní stráže doprovodnou prezidentskou motorku BMW&nbsp;R&nbsp;1200&nbsp;RT s&nbsp;modrým majáčkem, Jenůfku posadil před sebe na&nbsp;benzinovou nádrž, a&nbsp;už se&nbsp;jelo.</span></p>
        <p class="chunk" data-nb-ref-number="35" data-nb-words="75" data-nb-chars="425"><span class="idea" data-nb-ref-number="35" id="idea35" data-nb-words="75" data-nb-chars="425">Byla to&nbsp;báječná jízda jarní krajinou. Předjeli každého, a&nbsp;kdo nechtěl uhnout, na&nbsp;toho zablikali modrým majáčkem. Když vjeli do&nbsp;města, Palo ubral na&nbsp;rychlosti, loudali se&nbsp;ulicemi, aby si&nbsp;každý chodec všiml, že&nbsp;Palo Loveček s&nbsp;Jenůfkou jedou na&nbsp;motorce BMW&nbsp;R&nbsp;1200&nbsp;RT; takovou mají jenom na&nbsp;Hradě. Když se&nbsp;blížili k&nbsp;Ďífčině, minuli se&nbsp;s&nbsp;bílým skútrem. Seděl na&nbsp;něm Jiří Dostál a&nbsp;tvářil se&nbsp;kysele. Žádná dívka mu&nbsp;neseděla za&nbsp;zády.</span></p>
        <p class="chunk" data-nb-ref-number="36" data-nb-words="62" data-nb-chars="384"><span class="idea" data-nb-ref-number="36" id="idea36" data-nb-words="62" data-nb-chars="384">Brána do&nbsp;zahrady byla dokořán. Také v&nbsp;Dívčí farmě zanechává revoluce svoje stopy. Na&nbsp;trávníku pod rozkvetlými jabloněmi stály stoly přikryté bílými ubrusy, dívky seděly na&nbsp;lavicích nebo v&nbsp;trávě i&nbsp;ve větvích jabloní, vily věnce z&nbsp;pampelišek nebo jen tak bez užitku klátily nohama.&nbsp;– Nečekají ty&nbsp;krásné svěží jarní dívky na&nbsp;mne, napadlo neskromného Pala, když sundával Jenůfku z&nbsp;nádrže.</span></p>
        <p class="chunk" data-nb-ref-number="37" data-nb-words="23" data-nb-chars="146"><span class="idea" data-nb-ref-number="37" id="idea37" data-nb-words="23" data-nb-chars="146">„A&nbsp;hele ho, Lovečka,“ řekla děvčátka, když si&nbsp;ho&nbsp;všimla. „Ty ještě žiješ?“ podivila se. Jako by&nbsp;snad všichni kloudní revolucionáři museli padnout.</span></p>
        <p class="chunk" data-nb-ref-number="38" data-nb-words="17" data-nb-chars="83"><span class="idea" data-nb-ref-number="38" id="idea38" data-nb-words="17" data-nb-chars="83">„Žiju, co&nbsp;bych nežil,“ zašklebil se&nbsp;na&nbsp;ně&nbsp;Palo v&nbsp;domnění, že&nbsp;se&nbsp;směje. „A&nbsp;má bejt?“</span></p>
        <p class="chunk" data-nb-ref-number="39" data-nb-words="7" data-nb-chars="32"><span class="idea" data-nb-ref-number="39" id="idea39" data-nb-words="7" data-nb-chars="32">„No nic, no&nbsp;nic, jen se&nbsp;divíme.“</span></p>
        <p class="chunk" data-nb-ref-number="40" data-nb-words="4" data-nb-chars="21"><span class="idea" data-nb-ref-number="40" id="idea40" data-nb-words="4" data-nb-chars="21">„Tak se&nbsp;moc nedivte!“</span></p>
        <p class="chunk" data-nb-ref-number="41" data-nb-words="25" data-nb-chars="155"><span class="idea" data-nb-ref-number="41" id="idea41" data-nb-words="25" data-nb-chars="155">„To je&nbsp;pěkná holčička s&nbsp;kukadlama jako trnky,“ pochválily dívky Jenůfku. Koukala na&nbsp;ně&nbsp;kukadly zpoza motorky. „Jaks k&nbsp;ní přišel, Lovečku? Snad není tvoje…“</span></p>
        <p class="chunk" data-nb-ref-number="42" data-nb-words="3" data-nb-chars="21"><span class="idea" data-nb-ref-number="42" id="idea42" data-nb-words="3" data-nb-chars="21">„Není. Je&nbsp;vypůjčená.“</span></p>
        <p class="chunk" data-nb-ref-number="43" data-nb-words="8" data-nb-chars="41"><span class="idea" data-nb-ref-number="43" id="idea43" data-nb-words="8" data-nb-chars="41">„Tak nám ji&nbsp;taky půjč, aspoň na&nbsp;chvilku…“</span></p>
        <p class="chunk" data-nb-ref-number="44" data-nb-words="60" data-nb-chars="358"><span class="idea" data-nb-ref-number="44" id="idea44" data-nb-words="60" data-nb-chars="358">Jenůfce se&nbsp;zalíbily věnce. Znala pampelišky důvěrně, na&nbsp;každé zahradě v&nbsp;každém děcáku, kterým prošla, cosi takového rostlo, ale že&nbsp;se&nbsp;z&nbsp;toho dá&nbsp;udělat kruh, to&nbsp;ji&nbsp;nenapadlo.&nbsp;– Dívky se&nbsp;jí&nbsp;pokusily jedno takové kolo posadit na&nbsp;hlavičku, v&nbsp;černých vlasech by&nbsp;žluté pampelišky zazářily jako uloupnuté ze&nbsp;slunka. Jenže kruh byl velký a&nbsp;propadl Jenůfce na&nbsp;ramena.</span></p>
        <p class="chunk" data-nb-ref-number="45" data-nb-words="40" data-nb-chars="259"><span class="idea" data-nb-ref-number="45" id="idea45" data-nb-words="40" data-nb-chars="259">„Uvijeme jiný věneček, aby ti&nbsp;pasoval,“ slíbily dívky, vzaly Jenůfku za&nbsp;ruce a&nbsp;rozběhly se&nbsp;trhat materiál. Pala s&nbsp;motorkou nechaly u&nbsp;brány. Jako by&nbsp;nepřijel za&nbsp;nimi, jako by&nbsp;nebyl revolucionář, ale cosi nezajímavého, doručovatel roztomilých holčiček na&nbsp;hraní.</span></p>
        <p class="chunk" data-nb-ref-number="46" data-nb-words="143" data-nb-chars="836"><span class="idea" data-nb-ref-number="46" id="idea46" data-nb-words="143" data-nb-chars="836">„Která se&nbsp;chcete svézt?“ volal za&nbsp;nimi a&nbsp;bral by&nbsp;kteroukoli, ale žádná nechtěla. Seděly v&nbsp;trávě a&nbsp;učily Jenůfku vití. Dál pěly jarní písně a&nbsp;při každém zavátí větříku se&nbsp;jim růžové okvětní lístky jabloní sypaly na&nbsp;hlavy a&nbsp;na ramena. Bylo to&nbsp;nesnesitelně krásné. Palo obcházel motocykl, prohlížel si&nbsp;motor, kopal do&nbsp;pneumatik, je-li v&nbsp;nich dost vzduchu, zkoušel pérování, ale zatroubit na&nbsp;cizím území nebo rozsvítit majáček si&nbsp;netroufl, mohl by&nbsp;vyplašit jaro. Dívky si&nbsp;ho&nbsp;nevšímaly, jako by&nbsp;tu&nbsp;nebyl. Jenže on&nbsp;tu&nbsp;je, okouní v&nbsp;místech, kam ho&nbsp;dříve lákaly, jenže plot stál mezi nimi, neproniknutelná překážka. Vábívaly ho&nbsp;ty&nbsp;dívky k&nbsp;sobě a&nbsp;úplatný domovník ho&nbsp;za&nbsp;úplatu vpouštěl, jenom na&nbsp;chvilku, na&nbsp;chviličku, jenom na&nbsp;krajíček ráje. Dnes je&nbsp;brána dokořán… A&nbsp;nic. Dívky si&nbsp;vijí věnce s&nbsp;Jenůfkou, zpívají jarní písně a&nbsp;jeho si&nbsp;nevšímají.</span></p>
        <p class="chunk" data-nb-ref-number="47" data-nb-words="2" data-nb-chars="17"><span class="idea" data-nb-ref-number="47" id="idea47" data-nb-words="2" data-nb-chars="17">„Jenůfko, jedem!“</span></p>
        <p class="chunk" data-nb-ref-number="48" data-nb-words="5" data-nb-chars="28"><span class="idea" data-nb-ref-number="48" id="idea48" data-nb-words="5" data-nb-chars="28">„Nejedem, mně se&nbsp;tady líbí!“</span></p>
        <p class="chunk" data-nb-ref-number="49" data-nb-words="26" data-nb-chars="146"><span class="idea" data-nb-ref-number="49" id="idea49" data-nb-words="26" data-nb-chars="146">„Ještě není dovito. Až&nbsp;dovijeme, tak pak,“ rozhodly dívky za&nbsp;Jenůfku. „Jde to&nbsp;té&nbsp;dívčině pěkně od&nbsp;ruky. Až&nbsp;povyroste, mohla by&nbsp;tu&nbsp;s&nbsp;námi pobývat.“</span></p>
        <p class="chunk" data-nb-ref-number="50" data-nb-words="35" data-nb-chars="218"><span class="idea" data-nb-ref-number="50" id="idea50" data-nb-words="35" data-nb-chars="218">„Leda prd!“ namítla Jenůfka. „Do žádnýho děcáku, ani do&nbsp;děcáku pro velký holky, mě&nbsp;už&nbsp;nikdo nedostane. Ani náhodou!“ Narazila si&nbsp;vlastnoručně upletený věneček na&nbsp;hlavu a&nbsp;upalovala za&nbsp;Palem, jako by&nbsp;ji&nbsp;policajti honili.</span></p>
        <p class="chunk" data-nb-ref-number="51" data-nb-words="99" data-nb-chars="623"><span class="idea" data-nb-ref-number="51" id="idea51" data-nb-words="99" data-nb-chars="623">V&nbsp;tu chvíli vjely branou do&nbsp;zahrady čtyři neprůhledné sportovní vozy Alfa Romeo y&nbsp;Giulietta 738 osmiválce, černé, se&nbsp;zlatými nárazníky a&nbsp;rudými disky kol, zlaté dvojvýfuky jim vyčnívaly vzadu zpod kapoty. Kam se&nbsp;motocykl BMW&nbsp;R&nbsp;1200&nbsp;RT hrabe na&nbsp;něco takového! Auta zaparkovala vedle sebe s&nbsp;čumáky nad trávníkem. Jako na&nbsp;povel vystoupili čtyři zdatní chasníci v&nbsp;temně šedých, blýskavých oblecích, vlasy měli napomádované, na&nbsp;zápěstích hodinky Rolex a&nbsp;pod krkem kravaty v&nbsp;národních barvách, každá nejmíň za&nbsp;pět tisíc: Láďa, Sváťa, Kája a&nbsp;Pepíček. Úspěšní podnikatelé v&nbsp;popravách mají volný den, dneska se&nbsp;vypravili za&nbsp;děvčaty.</span></p>
        <p class="chunk" data-nb-ref-number="52" data-nb-words="101" data-nb-chars="654"><span class="idea" data-nb-ref-number="52" id="idea52" data-nb-words="101" data-nb-chars="654">Dívky vyskočily z&nbsp;trávy, seskočily ze&nbsp;stromů a&nbsp;s&nbsp;jásotem se&nbsp;vrhly na&nbsp;čtyři pacholíky. Celé je&nbsp;opusinkovaly, ověnčily pampeliškovými věnci a&nbsp;zasypaly jabloňovým okvětím, jásaly a&nbsp;švitořily, radovaly se&nbsp;z&nbsp;takové milé, vzácné návštěvy. Některá děvčata pacholíky otlapkávala, hladila a&nbsp;laskala, jiná vbíhala do&nbsp;budovy a&nbsp;vracela se&nbsp;s&nbsp;mísami masa na&nbsp;rozmanité způsoby připraveného&nbsp;– vždyť pacholíci musí maso, aby byli silní&nbsp;–, přinášela také chleby žitné a&nbsp;pšeničné už&nbsp;nakrájené, okurčičky nakládané a&nbsp;olivy zelené i&nbsp;černé, papričky a&nbsp;jiné laskominy, též sladkosti, trubičky se&nbsp;sněhem i&nbsp;se šlehačkou, koláče a&nbsp;perníčky, láhve vína obou barev, zelenou kořalku…</span></p>
        <p class="chunk" data-nb-ref-number="53" data-nb-words="8" data-nb-chars="49"><span class="idea" data-nb-ref-number="53" id="idea53" data-nb-words="8" data-nb-chars="49">„A&nbsp;co pivo?“ sháněli se&nbsp;pacholíci. „Pivo nemáte?“</span></p>
        <p class="chunk" data-nb-ref-number="54" data-nb-words="33" data-nb-chars="183"><span class="idea" data-nb-ref-number="54" id="idea54" data-nb-words="33" data-nb-chars="183">„Ach, my&nbsp;káči hloupé, na&nbsp;pivo jsme málem zapomněly,“ ťukla se&nbsp;děvčátka do&nbsp;čela a&nbsp;běžela jako o&nbsp;závod do&nbsp;sklepa pro bedny piva v&nbsp;láhvích. Nakoupit pivo v&nbsp;pořádných sudech je&nbsp;nenapadlo.</span></p>
        <p class="chunk" data-nb-ref-number="55" data-nb-words="13" data-nb-chars="78"><span class="idea" data-nb-ref-number="55" id="idea55" data-nb-words="13" data-nb-chars="78">„Tak jo,“ smířili se&nbsp;pacholíci, „když není čepovaný, i&nbsp;lahváč je&nbsp;dobrej dost.“</span></p>
        <p class="chunk" data-nb-ref-number="56" data-nb-words="36" data-nb-chars="244"><span class="idea" data-nb-ref-number="56" id="idea56" data-nb-words="36" data-nb-chars="244">V&nbsp;takovéto konkurenci nemá Palo Loveček šanci, na&nbsp;katovy pacholíky je&nbsp;i&nbsp;nejpřednější revolucionář krátký. Posadil Jenůfku před sebe, nastartoval motorku a&nbsp;docela pomalu, jako kdyby doprovázel hlavu státu, vyjel bránou v&nbsp;plotě ze&nbsp;železných kopí.</span></p>
        <p class="chunk" data-nb-ref-number="57" data-nb-words="114" data-nb-chars="682"><span class="idea" data-nb-ref-number="57" id="idea57" data-nb-words="114" data-nb-chars="682">Už&nbsp;jsme dlouho nebyli ve&nbsp;veřejnoprávním rozhlase, a&nbsp;přitom se&nbsp;kva­pem blíží den slavného výročí. Vždyť my&nbsp;ani nevíme, jak se&nbsp;v&nbsp;revoluci daří naší rozmilé paní režisérce Máje Vožaté&nbsp;– co&nbsp;nevidět by&nbsp;měla opět jako každoročně promluvit před budovou rozhlasu o&nbsp;květnovém povstání, abychom věděli a&nbsp;nezapomněli, abychom se&nbsp;pak nemohli vymlouvat, že&nbsp;nám o&nbsp;tom nikdo neřekl. Abychom také my, mladší generace, které to&nbsp;na&nbsp;vlastní kůži nezažily, byli řádné poučeni o&nbsp;tom, co&nbsp;se&nbsp;tenkrát přihodilo, a&nbsp;že už&nbsp;nikdy nedopustíme, aby se&nbsp;něco takového zopakovalo. Abychom si&nbsp;vzali poučení z&nbsp;dějin. Snad nám to&nbsp;i&nbsp;letos, v&nbsp;této pohnuté revoluční době, paní Vožatá poví, než odjede bydlet do&nbsp;Strašnic.</span></p>
        <p class="chunk" data-nb-ref-number="58" data-nb-words="151" data-nb-chars="926"><span class="idea" data-nb-ref-number="58" id="idea58" data-nb-words="151" data-nb-chars="926">Už&nbsp;dlouho jsme nic neslyšeli o&nbsp;Metoději Klepetovi, hlasateli s&nbsp;medovým hlasem a&nbsp;perleťovými knoflíky v&nbsp;manžetách vlastnoručně vyžehlené košile. Nikdo z&nbsp;nás si&nbsp;jej nedokáže představit, jak s&nbsp;puškou v&nbsp;ruce a&nbsp;s&nbsp;ohněm v&nbsp;srdci uhání stavět barikády nebo s&nbsp;ručním mikrofonem u&nbsp;úst nabádá revoluční masy, aby neumdlévaly a&nbsp;dál bily nepřátele revoluce hlava nehlava. Umíme si&nbsp;však představit, že&nbsp;hlásá, jaké bude zítra počasí, nebo dokonce že&nbsp;recituje báseň Fráni Šrámka „Chtěl bych tě&nbsp;potkati v&nbsp;lukách“. Ale vždyť i&nbsp;takovéto informace jsou v&nbsp;revolučním kvasu užitečné, aby revolucionáři věděli, mají-li si&nbsp;vzít ráno do&nbsp;revoluce deštník a&nbsp;pevné boty, nebo stačí-li polobotky a&nbsp;svrchník mohou nechat v&nbsp;předsíni na&nbsp;věšáku. Také báseň je&nbsp;vhodné tu&nbsp;a&nbsp;tam zarecitovat, aby si&nbsp;revolucionáři uvědomili, že&nbsp;život není jen samé bojování, že&nbsp;bude jednou dobojováno a&nbsp;pak i&nbsp;na louku lze vyběhnout a&nbsp;někoho tam potkati, kupříkladu sličnou slečnu.</span></p>
        <p class="chunk" data-nb-ref-number="59" data-nb-words="76" data-nb-chars="504"><span class="idea" data-nb-ref-number="59" id="idea59" data-nb-words="76" data-nb-chars="504">A&nbsp;jakpak se&nbsp;má&nbsp;pan redaktor Osvald Ostrý, odpůrce digitalizace? Vždyť to&nbsp;byl on, kdo už&nbsp;v&nbsp;dětství na&nbsp;pionýrském táboře pro­koukl záludného a&nbsp;věrolomného lžitribuna Petříka Semlelu, zrádce a&nbsp;nepřítele Lidu. Jak revoluce zacloumala s&nbsp;pospávajícím lovcem slov? Dokážeme si&nbsp;vůbec představit, že&nbsp;by&nbsp;v&nbsp;pohnutých dobách, za&nbsp;rachotu děl, jásotu vítězných revolučních mas a&nbsp;svistu gilotin mohl poklidně poklimbávat?&nbsp;– Jaká témata v&nbsp;těchto vzrušených, dějinotvorných časech vyhledává pro svůj pořad Ze&nbsp;všech koutů?</span></p>
        <p class="chunk" data-nb-ref-number="60" data-nb-words="197" data-nb-chars="1202"><span class="idea" data-nb-ref-number="60" id="idea60" data-nb-words="197" data-nb-chars="1202">V&nbsp;rozhlase panovalo samozřejmě revoluční naladění, možná to&nbsp;byl spíš revoluční zmatek. V&nbsp;průběhu revoluce dochází pokaždé a&nbsp;zákonitě k&nbsp;revolučním změnám. Co&nbsp;bylo vpravo, je&nbsp;teď vlevo, co&nbsp;nahoře, je&nbsp;teď dole, východ je&nbsp;tam, kde byl vchod, a&nbsp;naopak, pánské záchody jsou tam, kde byly dámské, a&nbsp;dámské tam, kde byly pánské, to&nbsp;dá&nbsp;přece rozum. Místo „Dobrý den“ zdraví se&nbsp;„Revoluci zdar!“ nebo „Revoluci čest!“, obojí možné. A&nbsp;kdo se&nbsp;splete, toho sice nepopraví, ale on&nbsp;sám, když si&nbsp;uvědomí, čeho se&nbsp;dopustil, děsně se&nbsp;vyleká. Co&nbsp;ho&nbsp;to&nbsp;jenom napadlo! A&nbsp;ten, kdo byl pozdraven tímto způsobem a&nbsp;ze setrvačnosti odpověděl stejně, je&nbsp;z&nbsp;toho celý špatný, protože neví, zda to&nbsp;nebyla provokace, neví, jak se&nbsp;zachovat. Neměl by&nbsp;toho člověka udat revolučním úřadům? Jenže to&nbsp;by&nbsp;udal i&nbsp;sám sebe, protože také on&nbsp;se&nbsp;provinil. Ledaže by&nbsp;byl revolučním konfidentem a&nbsp;odpověděl na&nbsp;nevhodný pozdrav nevhodnou odpovědí schválně, aby tím zakryl svůj konfidentský stav, aby dál mohl úspěšně konfidentovat, protože bez konfidentů se&nbsp;neobejde žádná revoluce, žádný politický systém. Protože konfidenti jsou prospěšní každému režimu, konfident je&nbsp;základ státu.&nbsp;– Ale co&nbsp;když ten, kdo první řekl „Dobrý den“, je&nbsp;také konfident?</span></p>
        <p class="chunk" data-nb-ref-number="61" data-nb-words="133" data-nb-chars="856"><span class="idea" data-nb-ref-number="61" id="idea61" data-nb-words="133" data-nb-chars="856">V&nbsp;atmosféře změn nic nemůže zůstat tak, jak bylo. Generálnímu řediteli Lacovi pochcípaly rybičky, neměl je&nbsp;kdo krmit. Nic mu&nbsp;nebylo platné, že&nbsp;se&nbsp;v&nbsp;hodině po&nbsp;dvanácté přidal k&nbsp;revoluci. Nic mu&nbsp;nebylo platné, že&nbsp;přivítal horlivě Vlastu Revoluci, když přišla pronést podstatný revoluční projev, a&nbsp;Palu Lovečkovi pochválil kravatu, kterou mu&nbsp;předtím pohaněl, když ho&nbsp;vyhazoval. Známe takové pokrytce a&nbsp;licoměrníky, bezcharakterní oportunisty a&nbsp;prospěcháře ochotné sloužit každému režimu. Jenže jak? Licoměrný generální ředitel by&nbsp;číhal na&nbsp;vhodnou chvíli, kdy bude moci ze&nbsp;zálohy zasadit revoluci ránu. Ránu, ránu… Jakoupak ránu by&nbsp;mohl ten ubožáček zasadit vítězné revoluci? Herdu do&nbsp;zad, komáří štípnutí, zasmrdět by&nbsp;mohl, ubožák. Ale kdo to&nbsp;má&nbsp;čichat? Není potřeba, aby nám tu&nbsp;smrděl… Tuze pěkně a&nbsp;dost daleko se&nbsp;ta&nbsp;jeho udivená hlavička kutálela po&nbsp;dlažbě.</span></p>
        <p class="chunk" data-nb-ref-number="62" data-nb-words="64" data-nb-chars="436"><span class="idea" data-nb-ref-number="62" id="idea62" data-nb-words="64" data-nb-chars="436">Veřejnoprávní rozhlas nestojí na&nbsp;generálních ředitelích, nýbrž na&nbsp;pracujících lidech, na&nbsp;těch, kteří vysílají. Stejně jako revoluce nepopravuje minulé katy, ale využívá jejich umu a&nbsp;dovedností ke&nbsp;své potřebě, rozhlas nevyhazuje všechny hlasatele, režiséry, redaktory, techniky, písařky a&nbsp;sekretářky, údržbu… Vždyť jsou taky Lidem a&nbsp;Lid přece zvítězil. Někdo to&nbsp;dělat musí, rozhlas je&nbsp;tu&nbsp;od&nbsp;toho, aby vysílal, aby taky on&nbsp;dělal revoluci.</span></p>
        <p class="chunk" data-nb-ref-number="63" data-nb-words="114" data-nb-chars="688"><span class="idea" data-nb-ref-number="63" id="idea63" data-nb-words="114" data-nb-chars="688">Metoděj Klepeta nebyl žádný revolucionář. Byl hlasatel a&nbsp;chtěl se&nbsp;stát režisérem. To&nbsp;očekával od&nbsp;života a&nbsp;revoluce mu&nbsp;mohla být ukradená. Ať&nbsp;si&nbsp;je, když chce, co&nbsp;je&nbsp;mi&nbsp;po&nbsp;tom! Jenže paní Mája Vožatá ne&nbsp;a&nbsp;ne odejít. Ani revoluce s&nbsp;ní nepohnula. Ba&nbsp;naopak, revoluce ji&nbsp;povzbudila a&nbsp;paní režisérka jako by&nbsp;omládla. Vždyť jednu revoluci už&nbsp;přeci vyhrála! Nebo byly dvě? Nebo dokonce tři? Hlasatel Klepeta uvěřil, že&nbsp;tetička Mája Vožatá je&nbsp;nesmrtelná a&nbsp;že mu&nbsp;svoji režisérskou židli nepředá. Seděl v&nbsp;místnosti na&nbsp;odkládání hlasatelů před a&nbsp;po použití. Za&nbsp;půl hodiny bude hlásat, kolik včera popravili kontrarevolucionářů: jména, bydliště a&nbsp;data narození. Nebo mu&nbsp;dají přečíst předpověď počasí?</span></p>
        <p class="chunk" data-nb-ref-number="64" data-nb-words="210" data-nb-chars="1292"><span class="idea" data-nb-ref-number="64" id="idea64" data-nb-words="210" data-nb-chars="1292">Četl si&nbsp;zajímavý thriller anglického autora M.&nbsp;J.&nbsp;Arlidge s&nbsp;podivným názvem <em>Eene Meene</em> o&nbsp;nevysvětlitelném počínání utajené ženy s&nbsp;neobvyklou zálibou. Lstí loví dvojice lidí, kteří mají k&nbsp;sobě vztah, ale nemusí to&nbsp;být milenci ani manželé, dokonce to&nbsp;mohou být dva mužští kolegové vracející se&nbsp;ze&nbsp;služební cesty, omámí je&nbsp;jakýmsi svinstvem v&nbsp;kávě z&nbsp;termosky a&nbsp;deponuje na&nbsp;nedostupném místě, odkud není úniku, v&nbsp;děsně hlubokém bazénu, v&nbsp;obilním silu nebo v&nbsp;kontejneru, a&nbsp;nechá je&nbsp;tam bez jídla a&nbsp;pití s&nbsp;pistolí a&nbsp;jedním nábojem. Kdo toho druhého zastřelí, vyhrává a&nbsp;může odejít s&nbsp;vědomím, že&nbsp;je&nbsp;vrah, a&nbsp;s&nbsp;výčitkami svědomí po&nbsp;zbytek života. Hlavní postavou je&nbsp;detektiv-inspektor Helen Grace, pohledná ženská. Jezdí na&nbsp;motorce kawasaki v&nbsp;kůži oděná, nechává se&nbsp;v&nbsp;sadomaso salónu bičovat do&nbsp;krve, a&nbsp;pořád se&nbsp;neví proč. Kniha je&nbsp;to&nbsp;tlustá a&nbsp;hlasatel Klepeta není ani v&nbsp;polovině. Možná by&nbsp;se&nbsp;měl připravovat na&nbsp;zprávy nebo si&nbsp;přeříkávat cvičení správné mluvy: Ouvej, ouvej, táta dlouhej, máma krátká, děti jako pimprlátka. Nebo se&nbsp;učit sopku Kaiakakapplapatlalalokul, co&nbsp;když si&nbsp;zase zasoptí? Když soptila posledně, ostudně se&nbsp;do&nbsp;ní&nbsp;zašmodrchal. Měl trochu špatné svědomí, že&nbsp;zbůhdarma utlouká pracovní dobu odpočinkovou četbou. Taky by&nbsp;si&nbsp;mohl přeříkávat anglická slovíčka. Nebo ruská. Nebo čínská…</span></p>
        <p class="chunk" data-nb-ref-number="65" data-nb-words="85" data-nb-chars="508"><span class="idea" data-nb-ref-number="65" id="idea65" data-nb-words="85" data-nb-chars="508">Vtom na&nbsp;dveře buchy, buchy! Nečekali na&nbsp;„vstupte“ nebo „dále“ a&nbsp;vkročili do&nbsp;místnosti. Tři byli: dva neznámí muži s&nbsp;páskami revolučních úderek a&nbsp;ten třetí, to&nbsp;byl jejich nejvyšší velitel, samotný Pštros. To&nbsp;se&nbsp;pozná hned, má&nbsp;to&nbsp;vytetováno na&nbsp;čele. Bez pásky na&nbsp;rukávě, Pštros ji&nbsp;nosit nemusí. Tak. A&nbsp;je to&nbsp;tady. To&nbsp;je&nbsp;konec. Konec Metoděje Klepety. Už&nbsp;si&nbsp;ho&nbsp;našli. Revoluce je&nbsp;spravedlivá, revoluce neodpouští. Pan hlasatel holduje v&nbsp;pracovní době pokleslé literatuře. Načapali ho. Tihle se&nbsp;s&nbsp;nikým nepárají.</span></p>
        <p class="chunk" data-nb-ref-number="66" data-nb-words="10" data-nb-chars="76"><span class="idea" data-nb-ref-number="66" id="idea66" data-nb-words="10" data-nb-chars="76">„Hledáme ňákýho…“ Pštros se&nbsp;podíval do&nbsp;papírku, „Metoděj Klepeta, hlasatel.“</span></p>
        <p class="chunk" data-nb-ref-number="67" data-nb-words="10" data-nb-chars="64"><span class="idea" data-nb-ref-number="67" id="idea67" data-nb-words="10" data-nb-chars="64">„To jsem, prosím, já,“ přiznal se. Marné zapírat, sebe nezapřeš.</span></p>
        <p class="chunk" data-nb-ref-number="68" data-nb-words="23" data-nb-chars="122"><span class="idea" data-nb-ref-number="68" id="idea68" data-nb-words="23" data-nb-chars="122">„Pudete s&nbsp;náma,“ sdělil Pštros. „Osobní krámy tady nechte, my&nbsp;se&nbsp;vám o&nbsp;ně postaráme. Však od&nbsp;toho jsme tady, že&nbsp;jo, kucí.“</span></p>
        <p class="chunk" data-nb-ref-number="69" data-nb-words="10" data-nb-chars="70"><span class="idea" data-nb-ref-number="69" id="idea69" data-nb-words="10" data-nb-chars="70">„Jo, šéfe,“ přitakali revoluční úderníci a&nbsp;zasmáli se&nbsp;srdečně: „Haha.“</span></p>
        <p class="chunk" data-nb-ref-number="70" data-nb-words="44" data-nb-chars="257"><span class="idea" data-nb-ref-number="70" id="idea70" data-nb-words="44" data-nb-chars="257">Kdyby v&nbsp;tu chvíli Metoděj Klepeta neseděl v&nbsp;křesle, nýbrž stál, podlomila by&nbsp;se&nbsp;mu&nbsp;kolena. Kdyby ho&nbsp;v&nbsp;tu chvíli někdo řezal, krve by&nbsp;se&nbsp;nedořezal. Zděšení nemohlo být větší. Není divu, že&nbsp;najednou pocítil, že&nbsp;musí. Že&nbsp;musí ihned, jinak nezabrání nejhoršímu.</span></p>
        <p class="chunk" data-nb-ref-number="71" data-nb-words="14" data-nb-chars="94"><span class="idea" data-nb-ref-number="71" id="idea71" data-nb-words="14" data-nb-chars="94">„Mohl bych, prosím,“ vydal hlásek ze&nbsp;staženého hrdla. „Potřeboval bych… Jinak bych… Já&nbsp;musím!“</span></p>
        <p class="chunk" data-nb-ref-number="72" data-nb-words="15" data-nb-chars="79"><span class="idea" data-nb-ref-number="72" id="idea72" data-nb-words="15" data-nb-chars="79">„Jako na&nbsp;hajzl?“ pochopil bystře Pštros. „Co by&nbsp;ne. My&nbsp;na&nbsp;vás u&nbsp;dveří počkáme.“</span></p>
        <p class="chunk" data-nb-ref-number="73" data-nb-words="100" data-nb-chars="539"><span class="idea" data-nb-ref-number="73" id="idea73" data-nb-words="100" data-nb-chars="539">Klepeta zarýglovaný v&nbsp;kabince na&nbsp;záchodě uvažoval zmatené, na&nbsp;přeskáčku: To&nbsp;jsem v&nbsp;řiti, to&nbsp;jsem v&nbsp;řiti. Co&nbsp;teď? Kam teď? To&nbsp;je&nbsp;konec. Utéct! Ale kam? Domů! Ale tam mě&nbsp;najdou hned. Vylézt na&nbsp;strom! Odtud mě&nbsp;setřesou. Do&nbsp;skříně, pod postel, za&nbsp;kamna… K&nbsp;Máje Vožaté do&nbsp;Strašnic! Ano, tam. Ta&nbsp;mě&nbsp;má&nbsp;ráda, vždyť je&nbsp;to&nbsp;moje skoroteta. Má&nbsp;zásluhy na&nbsp;minulé revoluci, má&nbsp;známosti, ta&nbsp;mě&nbsp;nedá.&nbsp;– Ano, k&nbsp;paní režisérce Vožaté do&nbsp;Strašnic uteče a&nbsp;tam se&nbsp;schová pod postel. Kdepak, tam ho&nbsp;nenajdou. Třeba si&nbsp;vyberou někoho jiného. Lidí je&nbsp;všude dost.</span></p>
        <p class="chunk" data-nb-ref-number="74" data-nb-words="21" data-nb-chars="123"><span class="idea" data-nb-ref-number="74" id="idea74" data-nb-words="21" data-nb-chars="123">Jenže jak? Tento rozhlasový záchod nemá okna ani dost malá, ani do&nbsp;světlíku. Tento záchod nikam nevede, je&nbsp;to&nbsp;slepá ulička.</span></p>
        <p class="chunk" data-nb-ref-number="75" data-nb-words="10" data-nb-chars="68"><span class="idea" data-nb-ref-number="75" id="idea75" data-nb-words="10" data-nb-chars="68">„Už jsme si&nbsp;mysleli, esli vás nevcuclo potrubí,“ zašprýmoval Pštros.</span></p>
        <p class="chunk" data-nb-ref-number="76" data-nb-words="94" data-nb-chars="566"><span class="idea" data-nb-ref-number="76" id="idea76" data-nb-words="94" data-nb-chars="566">„Haha,“ zasmáli se&nbsp;oba revoluční úderníci. Vzali si&nbsp;hlasatele mezi sebe, drželi ho&nbsp;v&nbsp;podpaždí, aby neupadl, aby se&nbsp;mu&nbsp;nic zlého nestalo, aby ho&nbsp;dopravili na&nbsp;místo určení ve&nbsp;stavu neporušeném. Prošli chodbou k&nbsp;páternosteru, ale nenastoupili do&nbsp;něj a&nbsp;nesjeli dolů do&nbsp;vestibulu a&nbsp;pak služebním lendrouvrem na&nbsp;popraviště. Stoupali po&nbsp;schodech o&nbsp;patro výš, a&nbsp;pak ještě výš a&nbsp;nejvýš, do&nbsp;generálního ředitelského patra, do&nbsp;míst, kam prostý hlasatel nezavítá, jak je&nbsp;rok dlouhý, jak jsou dva, tři roky, jak je&nbsp;deset let dlouhých. Hlasatel Metoděj Klepeta se&nbsp;tu&nbsp;ocitl poprvé.</span></p>
        <p class="chunk" data-nb-ref-number="77" data-nb-words="39" data-nb-chars="234"><span class="idea" data-nb-ref-number="77" id="idea77" data-nb-words="39" data-nb-chars="234">„Revoluce, to&nbsp;je&nbsp;vážná věc,“ řekl Pštros, když už&nbsp;byli docela nahoře. „Ale někdy je&nbsp;to&nbsp;dost velká prdel.“ Vzal za&nbsp;kliku u&nbsp;dveří s&nbsp;cedulí „ZASEDACÍ SÍŇ“, hned vedle pracovny generálního ředitele a&nbsp;pokynul hlasateli, aby vstoupil první.</span></p>
        <p class="chunk" data-nb-ref-number="78" data-nb-words="37" data-nb-chars="275"><span class="idea" data-nb-ref-number="78" id="idea78" data-nb-words="37" data-nb-chars="275">Kolem dlouhého obdélníkového stolu seděli ředitelé a&nbsp;ředitelky jednotlivých stanic a&nbsp;šéfredaktoři a&nbsp;šéfredaktorky jednotlivých redakcí, měli na&nbsp;sobě sváteční oblečení a&nbsp;tvářili se&nbsp;svátečně a&nbsp;odhodlaně, jako revolucionáři. Generálně ředitelské místo v&nbsp;čele stolu bylo prázdné.</span></p>
        <p class="chunk" data-nb-ref-number="79" data-nb-words="25" data-nb-chars="175"><span class="idea" data-nb-ref-number="79" id="idea79" data-nb-words="25" data-nb-chars="175">„Tady ho&nbsp;máte, řiditelskýho. Je&nbsp;jako novej,“ oznámil Pštros přítomným a&nbsp;ukázal prstem na&nbsp;Metoděje Klepetu. „Hele! Novej generální řiditel celýho rádia, pan Metoděj Klepetááá!“</span></p>
        <p class="chunk" data-nb-ref-number="80" data-nb-words="6" data-nb-chars="48"><span class="idea" data-nb-ref-number="80" id="idea80" data-nb-words="6" data-nb-chars="48">Všichni přítomní povstali a&nbsp;zdvořile zatleskali.</span></p>
        <p class="chunk" data-nb-ref-number="81" data-nb-words="48" data-nb-chars="319"><span class="idea" data-nb-ref-number="81" id="idea81" data-nb-words="48" data-nb-chars="319">Pod Metodějem Klepetou se&nbsp;podlomila kolena. A&nbsp;vzhledem k&nbsp;tomu, že&nbsp;revoluční úderníci už&nbsp;ho&nbsp;nepodpírali v&nbsp;domnění, že&nbsp;držet už&nbsp;ho&nbsp;netřeba, sesypal se&nbsp;na&nbsp;zem jako pytel brambor, kterému rozvázali tkaničku.&nbsp;– Tak se&nbsp;stal hlasatel s&nbsp;perleťovými manžetovými knoflíčky, ve&nbsp;vlastnoručně vyžehlené košili, generálním ředitelem.</span></p>
        <p class="chunk" data-nb-ref-number="82" data-nb-words="190" data-nb-chars="1218"><span class="idea" data-nb-ref-number="82" id="idea82" data-nb-words="190" data-nb-chars="1218">Revoluce obrací tok dějin, s&nbsp;nikým a&nbsp;s&nbsp;ničím se&nbsp;nemazlí. Slabé charaktery láme, drtí je&nbsp;na&nbsp;prach a&nbsp;odhazuje do&nbsp;popelnic. Slabé charaktery nejsou k&nbsp;ničemu. A&nbsp;silní? Ti&nbsp;se&nbsp;zocelí. Co&nbsp;je&nbsp;choré a&nbsp;neužitečné, v&nbsp;revolučním kvasu zahyne.&nbsp;– Jak je&nbsp;na&nbsp;tom v&nbsp;této pohnuté době narkoleptik Osvald Ostrý, redaktor pořadu Ze&nbsp;všech koutů, padesáti minut informací, názorů a&nbsp;dojmů ze&nbsp;všech koutů? Jak je&nbsp;na&nbsp;tom v&nbsp;pohnutých revolučních časech nešťastník vzdorující digitalizaci? Jak teď dává dohromady těch svých padesát minut bez Dušánkovy pomoci, bez Pala Lovečka, čiperného ajťáka? Kdo mu&nbsp;pomáhá s&nbsp;digitálním stříháním?&nbsp;– Nikdo. Život ho&nbsp;naučil, revoluce přinutila najít řešení. Za&nbsp;revoluce se&nbsp;nestříhá. Za&nbsp;revoluce by&nbsp;stříhal jenom kontrarevolucionář. Revolucionáři nosí redaktoru Ostrému revoluční myšlenky, informace, názory, revoluční dojmy, a&nbsp;běda kdyby si&nbsp;pan redaktor dovolil některému z&nbsp;těch statečných žen a&nbsp;mužů do&nbsp;některé z&nbsp;jejich revolučních myšlenek střihnout! Pan redaktor pochopil a&nbsp;závažné revoluční příspěvky zařazuje revolucionářům do&nbsp;vysílání nesestříhané. Zdá se, že&nbsp;to&nbsp;revoluci prospívá. Rozhodně to&nbsp;revoluci neškodí a&nbsp;Osvald Ostrý se&nbsp;může nerušeně věnovat své chorobě, aniž by&nbsp;se&nbsp;musel bát, že&nbsp;přijde o&nbsp;hlavu.</span></p>
        <p class="chunk" data-nb-ref-number="83" data-nb-words="40" data-nb-chars="270"><span class="idea" data-nb-ref-number="83" id="idea83" data-nb-words="40" data-nb-chars="270">Ve&nbsp;středu odpoledne dorazil do&nbsp;rozhlasu na&nbsp;motocyklu BMW&nbsp;R&nbsp;1200&nbsp;RT kurýr z&nbsp;Hradu, přímo z&nbsp;prezidentské kanceláře, a&nbsp;přivezl dopis panem prezidentem vlastnoručně podepsaný. Dopis určený váženému panu Osvaldu Ostrému, redaktorovi pořadu Ze&nbsp;všech koutů, do&nbsp;vlastních rukou.</span></p>
        <p class="chunk" data-nb-ref-number="84" data-nb-words="77" data-nb-chars="511"><span class="idea" data-nb-ref-number="84" id="idea84" data-nb-words="77" data-nb-chars="511">„Dostavte se&nbsp;v&nbsp;pondělí ve&nbsp;14:00 hodin na&nbsp;Hrad za&nbsp;účelem převzetí. Doporučuje se&nbsp;tmavý oblek s&nbsp;volným místem na&nbsp;levé polovině hrudi, bílá košile a&nbsp;jednobarevná kravata; střevíce černé, uzavřené, s&nbsp;tkaničkami na&nbsp;kličku, ponožky tmavé, bavlněné. Přijďte oholen, učesán a&nbsp;střízliv. Výrazné parfémy nežádoucí!&nbsp;– Ve&nbsp;13:25 budete vyzvednut u&nbsp;hlavního vchodu do&nbsp;rozhlasu a&nbsp;odvezen hradní limuzínou Škoda Superb na&nbsp;Hrad.&nbsp;– Revoluci zdar! Revoluci čest!“ Podepsán Nykl Nyklíček, hlavní prezidentský tajemník a&nbsp;ceremoniář.</span></p>
        <p class="chunk" data-nb-ref-number="85" data-nb-words="146" data-nb-chars="1014"><span class="idea" data-nb-ref-number="85" id="idea85" data-nb-words="146" data-nb-chars="1014">Na&nbsp;časté probouzení zvnějšku byl Osvald Ostrý zvyklý, patřilo k&nbsp;jeho každodennosti. Probouzen býval často a&nbsp;na všemožné způsoby: šetrné i&nbsp;nešetrné, akusticky i&nbsp;mechanicky, přímým dotekem, někdy štípnutím, také dloubnutím do&nbsp;žeber nebo herdou do&nbsp;zad, záměrně budíkem, třeskem proudového letounu překonávajícího zvukovou bariéru bez záměru. Musel být probouzen kdykoli kdekoli. Jinak by&nbsp;jezdil místní hromadnou dopravou z&nbsp;konečné na&nbsp;konečnou nekonečně dlouho. Nemohli ho&nbsp;nechat spát ve&nbsp;frontě u&nbsp;pokladny v&nbsp;supermarketu Albert, když se&nbsp;opřený o&nbsp;nákupní vozík doštrachal k&nbsp;placení. Museli ho&nbsp;probudit, když kino skončilo a&nbsp;všichni návštěvníci seděli v&nbsp;hospodě, nebo když usnul na&nbsp;přechodu přes rušnou hlavní tepnu v&nbsp;půli vozovky a&nbsp;chodcům blikla červená. Nemohl nebýt probuzen, když mu&nbsp;kurýr z&nbsp;Hradu přivezl pozvání na&nbsp;předání sepsané Nyklem Nyklíčkem, významnou osobností, prezidentovým tajemníkem a&nbsp;ceremoniářem, zděděným po&nbsp;tragicky zesnulém Bořku Bouchalovi a&nbsp;podepsané samotným panem prezidentem Dušanem Beránkem.</span></p>
        <p class="chunk" data-nb-ref-number="86" data-nb-words="88" data-nb-chars="580"><span class="idea" data-nb-ref-number="86" id="idea86" data-nb-words="88" data-nb-chars="580">Kurýr požadoval podpis vlastnoruční, proto musel být pan redaktor probuzen. Dopis si&nbsp;přečetl při nezkaleném vědomí. Už&nbsp;se&nbsp;docela těšil, že&nbsp;se&nbsp;uvidí s&nbsp;Dušánkem, který mu, než se&nbsp;stal prezidentem republiky, nezištně pomáhal s&nbsp;digitálním stříháním. Vždyť se&nbsp;neviděli celou věčnost! Jen ho&nbsp;trochu rozladil požadavek uzavřených střevíců s&nbsp;tkaničkami. Pan Ostrý takové střevíce neměl, nosil mokasíny bez tkaniček, protože neuměl kličku. Jenže protokol je&nbsp;protokol, co&nbsp;se&nbsp;dá&nbsp;dělat, snad se&nbsp;někdo najde, kdo mu&nbsp;kličku uváže. Taky kravatu si&nbsp;musí opatřit, nikdy něco takového nepotřeboval.</span></p>
        <p class="chunk" data-nb-ref-number="87" data-nb-words="48" data-nb-chars="362"><span class="idea" data-nb-ref-number="87" id="idea87" data-nb-words="48" data-nb-chars="362">Ceremoniál prvního udílení revoluční ceny po&nbsp;vítězství revoluce Osvaldu Ostrému za&nbsp;zásluhy o&nbsp;vítězství revoluce se&nbsp;měl původně odehrávat ve&nbsp;Zlatém sále s&nbsp;šarlatovým táflováním osvětleném bengálskými lustry za&nbsp;přítomnosti Demokratické revoluční rady státu, vybraných revolučních úderníků, diplomatického sboru a&nbsp;vzácných hostů, které vybere a&nbsp;pozve Nykl Nyklíček.</span></p>
        <p class="chunk" data-nb-ref-number="88" data-nb-words="58" data-nb-chars="373"><span class="idea" data-nb-ref-number="88" id="idea88" data-nb-words="58" data-nb-chars="373">„To tak!“ řekla paní Beránková, matka pana prezidenta. „Nic takového,“ rozhodla, když se&nbsp;to&nbsp;dozvěděla. „Ve Zlatém sále s&nbsp;šarlatovým táflováním se&nbsp;nic takového konat nebude. Leda přes moji mrtvolu. Víš, jaký tam leží koberec? Jaká vzácnost orientální? Dárek Bořku Bouchalovi od&nbsp;olejového šejcha Kara ben Kudelky z&nbsp;Emirátů. Na&nbsp;ten mně nikdo šlapat nebude. Taková horda lidí!“</span></p>
        <p class="chunk" data-nb-ref-number="89" data-nb-words="13" data-nb-chars="92"><span class="idea" data-nb-ref-number="89" id="idea89" data-nb-words="13" data-nb-chars="92">„Ale mami, šlapání kobercům nevadí, samas to&nbsp;vždycky tvrdila, že&nbsp;šlapání kobercům prospívá.“</span></p>
        <p class="chunk" data-nb-ref-number="90" data-nb-words="24" data-nb-chars="147"><span class="idea" data-nb-ref-number="90" id="idea90" data-nb-words="24" data-nb-chars="147">„Vadí, nevadí. Říkám, neříkám. Teď říkám: Nic! Leda kdyby se&nbsp;zuli do&nbsp;ponožek. Do&nbsp;Zlatého sálu s&nbsp;purpurovým táflováním mně v&nbsp;botách nikdo nepoleze!“</span></p>
        <p class="chunk" data-nb-ref-number="91" data-nb-words="14" data-nb-chars="90"><span class="idea" data-nb-ref-number="91" id="idea91" data-nb-words="14" data-nb-chars="90">„Do ponožek, to&nbsp;by&nbsp;nešlo, to&nbsp;by&nbsp;Nykl Nyklíček nepřipustil,“ řekl pan prezident posmutněle.</span></p>
        <p class="chunk" data-nb-ref-number="92" data-nb-words="31" data-nb-chars="208"><span class="idea" data-nb-ref-number="92" id="idea92" data-nb-words="31" data-nb-chars="208">„Tak to&nbsp;holt uděláme komornější, v&nbsp;extrovně Lidového domu. Tam to&nbsp;všecko začalo,“ rozhodla Vlasta Revoluce. „Bernardýnovi to&nbsp;udělá dobře a&nbsp;Demokratická revoluční rada státu se&nbsp;nebude muset štrachat do&nbsp;kopce.“</span></p>
        <p class="chunk" data-nb-ref-number="93" data-nb-words="57" data-nb-chars="374"><span class="idea" data-nb-ref-number="93" id="idea93" data-nb-words="57" data-nb-chars="374">I&nbsp;tak to&nbsp;bylo dostatečně slavnostní. Bernardýn navěšel po&nbsp;celé hospodě girlandy v&nbsp;národních barvách, ale červená převažovala, protože je&nbsp;barvou revoluce, symbolem prolité krve Lidu v&nbsp;boji za&nbsp;lepší příští. Štamgasti i&nbsp;hosté a&nbsp;členové Demokratické revoluční rady byli umytí a&nbsp;oholení, ve&nbsp;svátečních oblecích jak do&nbsp;kostela a&nbsp;Dušánek měl připravený krátký, ale vydatný proslov.</span></p>
        <p class="chunk" data-nb-ref-number="94" data-nb-words="70" data-nb-chars="472"><span class="idea" data-nb-ref-number="94" id="idea94" data-nb-words="70" data-nb-chars="472">Pět minut před druhou zastavila před Lidovým domem hradní limuzína, řidič vyběhl od&nbsp;volantu otevřít zadní dveře, probudil Osvalda Ostrého v&nbsp;černých střevících s&nbsp;rozvázanými tkaničkami. Osvald Ostrý vystoupil z&nbsp;automobilu, udělal dva kroky a&nbsp;při třetím zakopl o&nbsp;tkaničky. Neupadl však, prezidentským gorilám se&nbsp;podařilo zachytit ho&nbsp;v&nbsp;letu. Nykl Nyklíček se&nbsp;obětoval, a&nbsp;přestože mu&nbsp;objemné břicho notně překáželo, podařilo se&nbsp;mu&nbsp;redaktorovy tkaničky zavázat hezky na&nbsp;kličku.</span></p>
        <p class="chunk" data-nb-ref-number="95" data-nb-words="73" data-nb-chars="469"><span class="idea" data-nb-ref-number="95" id="idea95" data-nb-words="73" data-nb-chars="469">Jakmile Osvald Ostrý vstoupil do&nbsp;extrovny, přítomní povstali a&nbsp;pozdravili jej potleskem. Něco takového se&nbsp;mu&nbsp;v&nbsp;životě nestalo. Dnes bude pivo zadara! Sláva! Sláva! Sláva! Nykl Nyklíček postavil redaktora na&nbsp;patřičné místo označené bílým křížkem, pak přivedl z&nbsp;kuchyně pana prezidenta s&nbsp;papírem v&nbsp;ruce. Čekal tam, až&nbsp;na&nbsp;něj dojde. Bude to&nbsp;první prezidentský projev, který Dušánek ve&nbsp;funkci prezidenta pronese, proto se&nbsp;na&nbsp;něj řádně připravil, věnoval mu&nbsp;mimořádné úsilí.</span></p>
        <p class="chunk" data-nb-ref-number="96" data-nb-words="75" data-nb-chars="402"><span class="idea" data-nb-ref-number="96" id="idea96" data-nb-words="75" data-nb-chars="402">Měl v&nbsp;úmyslu potřást Ostrému srdečně rukou, a&nbsp;ještě ho&nbsp;poplácat srdečně po&nbsp;zádech.&nbsp;– Tak co, ty&nbsp;stará vojno, dlouho jsme se&nbsp;neviděli. Už&nbsp;ses konečně naučil digitálně stříhat? To&nbsp;ti&nbsp;to&nbsp;trvalo… Tady máš ten řád, to&nbsp;jsem rád, že&nbsp;ho&nbsp;můžu předat zrovna tobě. Však jsem jim říkal, když se&nbsp;mě&nbsp;ptali, samo, komu jinému než Osvaldovi.&nbsp;– A&nbsp;pak bude pivko, ale nejdřív projev, to&nbsp;se&nbsp;musí, když jsem ten prezident.</span></p>
        <p class="chunk" data-nb-ref-number="97" data-nb-words="67" data-nb-chars="443"><span class="idea" data-nb-ref-number="97" id="idea97" data-nb-words="67" data-nb-chars="443">„Ne, ne, ne, tak to&nbsp;nebude!“ řekl Nykl Nyklíček a&nbsp;postavil pana prezidenta na&nbsp;patřičné místo, označené zlatým, prezidentským křížkem. Sám si&nbsp;stoupl před kameru veřejnoprávní televize, otevřel temně modré desky se&nbsp;zlatým státním znakem, nasadil si&nbsp;brýle a&nbsp;pronesl spatra, aniž by&nbsp;jedinkrát mrkl do&nbsp;desek, s&nbsp;očima upřenýma do&nbsp;všech domácností televizních diváků, do&nbsp;všech hospod a&nbsp;jiných zařízení, kde měli puštěnou televizi, slavnostním hlasem:</span></p>
        <p class="chunk" data-nb-ref-number="98" data-nb-words="131" data-nb-chars="895"><span class="idea" data-nb-ref-number="98" id="idea98" data-nb-words="131" data-nb-chars="895">„Prezident republiky uděluje Podvazkový řád Rudého praporu a&nbsp;Zlatého rouna Vítězné revoluce zasloužilému revolucionáři, rozhlasovému novináři, redaktorovi Osvaldu Ostrému. Redaktor Osvald Ostrý se&nbsp;narodil v&nbsp;Klecánkách u&nbsp;Prahy v&nbsp;rodině chudého převozníka Rudolfa Ostrého a&nbsp;jeho manželce Růžené Ostré, rozené Kočí. Když vstoupil do&nbsp;pionýrské organizace a&nbsp;odjel s&nbsp;ostatními pionýry na&nbsp;pionýrský tábor do&nbsp;Zálužného nad Moravicí, jehož zřizovatelem byl národní podnik Slezský průmysl jemného pečiva, setkal se&nbsp;tam s&nbsp;nepřítelem revoluce a&nbsp;zrádcem Lidu, lžitribunem, tehdy ještě také pionýrem Semlelou. Oskar Ostrý už&nbsp;tenkrát na&nbsp;břehu řeky Moravice prokoukl Semlelovu temnou mysl a&nbsp;jeho budoucí nekalé záměry, jež jako zrádce revoluce jednoho dne uskuteční&nbsp;– ahle! uskutečnil&nbsp;–, a&nbsp;hrdinně mu&nbsp;strčil do&nbsp;gumové holínky přejetou žábu, aby tak dal najevo svůj revoluční postoj už&nbsp;jako dítě školou povinné…“</span></p>
        <p class="chunk" data-nb-ref-number="99" data-nb-words="33" data-nb-chars="205"><span class="idea" data-nb-ref-number="99" id="idea99" data-nb-words="33" data-nb-chars="205">„Moment!“ ohradil se&nbsp;Osvald Ostrý, kupodivu bedlivé naslouchající Nyklíčkově promluvě. Přece nemůže usnout, když je&nbsp;chválen, když ho&nbsp;vyznamenávají. „Tak to&nbsp;nebylo, to&nbsp;on&nbsp;mi&nbsp;tu&nbsp;žábu do&nbsp;boty, a&nbsp;já jsem pak…“</span></p>
        <p class="chunk" data-nb-ref-number="100" data-nb-words="70" data-nb-chars="418"><span class="idea" data-nb-ref-number="100" id="idea100" data-nb-words="70" data-nb-chars="418">„Ne ne, bylo to&nbsp;tak, jak říkám já!“ přerušil ho&nbsp;Nykl Nyklíček nesmlouvavě. „Skromnost tu&nbsp;není na&nbsp;místě. Pan prezident dobře ví, komu uděluje vyznamenání a&nbsp;zač. Tak to&nbsp;bylo, a&nbsp;hotovo, basta fidli. Nebudeme se&nbsp;tu&nbsp;přece handrkovat jako malí kluci, kdo strčil komu přejetou žábu do&nbsp;boty na&nbsp;pionýrském táboře v&nbsp;Zálužném nad Moravicí před tolika lety, když se&nbsp;předává vyznamenání za&nbsp;zásluhy o&nbsp;revoluci. Že, pane prezidente.“</span></p>
        <p class="chunk" data-nb-ref-number="101" data-nb-words="37" data-nb-chars="225"><span class="idea" data-nb-ref-number="101" id="idea101" data-nb-words="37" data-nb-chars="225">„Ano,“ odpověděl Dušánek ze&nbsp;své zlaté značky, na&nbsp;níž trpělivě čekal, až&nbsp;bude vyzván k&nbsp;pronesení projevu. Ještěže toho Nykla Nyklíčka má, vždyť ho&nbsp;málem popravili zároveň s&nbsp;Bouchalou, vždyť by&nbsp;ani nevěděl, kam si&nbsp;má&nbsp;stoupnout.</span></p>
        <p class="chunk" data-nb-ref-number="102" data-nb-words="28" data-nb-chars="212"><span class="idea" data-nb-ref-number="102" id="idea102" data-nb-words="28" data-nb-chars="212">„Osvald Ostrý je&nbsp;rozvedený, má&nbsp;dva dospělé syny oddané revoluci.&nbsp;– Pane prezidente, předejte, prosím, vyznamenávanému revolucionáři Osvaldu Ostrému Podvazkový řád Rudého praporu a&nbsp;Zlatého rouna Vítězné revoluce.“</span></p>
        <p class="chunk" data-nb-ref-number="103" data-nb-words="69" data-nb-chars="464"><span class="idea" data-nb-ref-number="103" id="idea103" data-nb-words="69" data-nb-chars="464">Dívka ztepilá na&nbsp;neuvěřitelně vysokých podpatcích, revoluční dorostenka v&nbsp;rozpuku, členka revolučních úderek, zachrastila krabicí s&nbsp;řádem, aby se&nbsp;přesvědčila, není-li prázdná&nbsp;– nebyla&nbsp;–, otevřela krabici a&nbsp;nabídla z&nbsp;ní panu prezidentovi. Stačilo popadnout řád a&nbsp;přišpendlit ho&nbsp;Ostrému na&nbsp;hruď. Napodruhé se&nbsp;to&nbsp;podařilo a&nbsp;řád držel pevně. K&nbsp;řádu ještě patřila roura červené barvy obsahující diplom opravňující Osvalda Ostrého, a&nbsp;jenom jej, nositele řádu, nosit řád.</span></p>
        <p class="chunk" data-nb-ref-number="104" data-nb-words="52" data-nb-chars="328"><span class="idea" data-nb-ref-number="104" id="idea104" data-nb-words="52" data-nb-chars="328">Na&nbsp;prezidentův krátký, ale významný projev už&nbsp;nezbyl čas. Ani na&nbsp;pivko s&nbsp;nositelem se&nbsp;pan prezident nemohl zdržet, ani na&nbsp;jedno rychlé u&nbsp;pultu na&nbsp;stojáka. Šéf protokolu a&nbsp;nejvyšší tajemník pana prezidenta hnal pana prezidenta na&nbsp;Hrad, prezidentovat. Ještěže ho&nbsp;má, že&nbsp;ho, Nyklíčka, ve&nbsp;chvatu prvních revolučních dnů nepopravili!</span></p>
        <p class="chunk" data-nb-ref-number="105" data-nb-words="105" data-nb-chars="632"><span class="idea" data-nb-ref-number="105" id="idea105" data-nb-words="105" data-nb-chars="632">S&nbsp;metálem na&nbsp;hrudi a&nbsp;s&nbsp;rourou pod paží vrátil se&nbsp;redaktor Ostrý do&nbsp;rádia pěšky. Ve&nbsp;vrátnici mu&nbsp;řekli, že&nbsp;se&nbsp;má&nbsp;dostavit&nbsp;– jakmile se&nbsp;vrátí z&nbsp;předávání řádu s&nbsp;řádem&nbsp;– ke&nbsp;generálnímu řediteli. Nastoupil tedy do&nbsp;páternosteru a&nbsp;s&nbsp;rourou v&nbsp;ruce usnul. Objel několik koleček a&nbsp;nic se&nbsp;mu&nbsp;nestalo. Vždycky se&nbsp;obával, když do&nbsp;tajuplného zařízení nastupoval, že&nbsp;by&nbsp;ho&nbsp;to&nbsp;nahoře překlopilo hlavou dolů. Nepřeklopilo. Jenže nejvyšší i&nbsp;nejnižší bod zaspal a&nbsp;opět se&nbsp;nedozvěděl, co&nbsp;se&nbsp;při otočce odehrává. Když míjel vrátnici pojedenácté, vrátný si&nbsp;ho&nbsp;všiml, přistoupil a&nbsp;doprovodil vyznamenaného pana redaktora do&nbsp;generálního ředitelského patra.</span></p>
        <p class="chunk" data-nb-ref-number="106" data-nb-words="43" data-nb-chars="273"><span class="idea" data-nb-ref-number="106" id="idea106" data-nb-words="43" data-nb-chars="273">„Rád tě&nbsp;vidím, Oskare,“ přivítal ho&nbsp;Metoděj Klepeta a&nbsp;významně mu&nbsp;potřásl rukou. „Gratuluju k&nbsp;prvnímu udělenému Podvazkovému řádu Rudého praporu Zlatého rouna Vítězné revoluce. Jsem neskonale šťasten, že&nbsp;takovýto člověk je&nbsp;naším kolegou a&nbsp;že si&nbsp;s&nbsp;ním mohu tykat. Můžu, že?“</span></p>
        <p class="chunk" data-nb-ref-number="107" data-nb-words="4" data-nb-chars="22"><span class="idea" data-nb-ref-number="107" id="idea107" data-nb-words="4" data-nb-chars="22">„Co bys nemoh, můžeš.“</span></p>
        <p class="chunk" data-nb-ref-number="108" data-nb-words="5" data-nb-chars="27"><span class="idea" data-nb-ref-number="108" id="idea108" data-nb-words="5" data-nb-chars="27">„Je mi&nbsp;opravdu velkou ctí…“</span></p>
        <p class="chunk" data-nb-ref-number="109" data-nb-words="16" data-nb-chars="80"><span class="idea" data-nb-ref-number="109" id="idea109" data-nb-words="16" data-nb-chars="80">„Tak už&nbsp;přestaň, Metoději, a&nbsp;honem mi&nbsp;řekni, co&nbsp;po&nbsp;mně chceš, než ti&nbsp;tady usnu.“</span></p>
        <p class="chunk" data-nb-ref-number="110" data-nb-words="25" data-nb-chars="157"><span class="idea" data-nb-ref-number="110" id="idea110" data-nb-words="25" data-nb-chars="157">„Nic po&nbsp;tobě nechci, chci tě&nbsp;povýšit!“ zvolal generální ředitel. „Mám pro tebe novou funkci, pro tebe jak dělanou. Budeš spícím redaktorem. Není to&nbsp;báječné?“</span></p>
        <p class="chunk" data-nb-ref-number="111" data-nb-words="43" data-nb-chars="305"><span class="idea" data-nb-ref-number="111" id="idea111" data-nb-words="43" data-nb-chars="305">Vyznamenanému redaktorovi Osvaldu Ostrému byla přidělena útulná místnost v&nbsp;přízemí, aby nemusel výtahem, aby ho&nbsp;páternoster náhodou neobrátil hlavou dolů, místnost jako pokojíček, s&nbsp;ušatou lenoškou a&nbsp;čalouněným štokrletem pod nohy. Jeho úvazkem je&nbsp;prospat denně osm hodin, za&nbsp;přesčasy je&nbsp;dvojnásobná mzda.</span></p>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./revoluce_021.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-6Ij0tosSybWYv2P+o4NZvbwDVKI1xUFhRaHNX6THTuo="></script>
  </body>
</html>