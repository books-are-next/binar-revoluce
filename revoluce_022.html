<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="IV">
    <meta name="apple-mobile-web-app-capable" content="yes">
    <title>IV</title>
    <link rel="stylesheet" href="./style/style.min.css" media="screen" integrity="sha256-kLn3PZddR8vqDB7zKTFlNrX7m+rBBZsi0JDkwtU4c+U=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Ivan Binar: Revoluce!">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Revoluce!">
    <meta property="og:title" content="Revoluce!">
    <meta property="og:type" content="book">
    <meta property="og:book:author" content="Ivan Binar">
    <meta property="twitter:title" content="Ivan Binar: Revoluce!">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./revoluce_021.html">
    <link rel="next" href="./revoluce_023.html">
    <meta name="nb-order" content="18">
    <link rel="self" href="revoluce_022.html">
    <meta name="nb-identifier" content="binar-revoluce-ca59f12">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="6764" data-nb-chars="43110">
    <nav role="doc-toc">
      <ul class="plain section">
        <li><a href="revoluce_006.html">PRVNÍ ČÁST Před</a></li>
        <li><a href="revoluce_008.html">I</a></li>
        <li><a href="revoluce_009.html">II</a></li>
        <li><a href="revoluce_010.html">III</a></li>
        <li><a href="revoluce_011.html">IV</a></li>
        <li><a href="revoluce_012.html">V</a></li>
        <li><a href="revoluce_013.html">VI</a></li>
        <li><a href="revoluce_014.html">VII</a></li>
        <li><a href="revoluce_015.html">VIII</a></li>
        <li><a href="revoluce_016.html">IX</a></li>
        <li><a href="revoluce_017.html">DRUHÁ ČÁST Po</a></li>
        <li><a href="revoluce_019.html">I</a></li>
        <li><a href="revoluce_020.html">II</a></li>
        <li><a href="revoluce_021.html">III</a></li>
        <li><a href="revoluce_022.html">IV</a></li>
        <li><a href="revoluce_023.html">V</a></li>
        <li><a href="revoluce_024.html">VI</a></li>
        <li><a href="revoluce_025.html">VII</a></li>
        <li><a href="revoluce_026.html">Epilog</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./revoluce_021.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="1" data-nb-chars="2"><span class="idea" data-nb-ref-number="1" id="idea1" data-nb-words="1" data-nb-chars="2">IV</span></h1>
        <section>
          <p class="chunk" data-nb-ref-number="2" data-nb-words="148" data-nb-chars="917"><span class="idea" data-nb-ref-number="2" id="idea2" data-nb-words="148" data-nb-chars="917">Kdyby se&nbsp;byl býval bývalý tribun Lidu Petr Semlela přidal k&nbsp;revoluci, tak jako se&nbsp;k&nbsp;ní přidal veškerý Lid, byl by&nbsp;z&nbsp;něj dneska zasloužilý revolucionář s&nbsp;významnou funkcí, mohl jezdit s&nbsp;Dušánkem a&nbsp;jeho partou do&nbsp;Velkých Šírých Rodných Lánů a&nbsp;procházet se&nbsp;v&nbsp;zámeckém parku, pít čokoládu ke&nbsp;svačince a&nbsp;loupat si&nbsp;svůj vlastní pomeranč, naslouchat kukaččímu kukání a&nbsp;skřehotání žabiček v&nbsp;zámeckém rybníčku. Kdyby se&nbsp;přidal ve&nbsp;správnou chvíli k&nbsp;vítězící revoluci, mohl z&nbsp;něho být pán. Určitě by&nbsp;zasedal v&nbsp;Demokratické revoluční radě státu, a&nbsp;je docela možné, že&nbsp;by&nbsp;byl dokonce jedním z&nbsp;jejích místopředsedů. Jenže „kdyby“ nefungují, to&nbsp;ví&nbsp;každé dítě, a&nbsp;tak Semlelovi, který se&nbsp;v&nbsp;pravou chvíli k&nbsp;revoluci nepřidal, nezbylo, nežli se&nbsp;stát kontrarevolucionářem. Protože cosi mezi, pozice nezaujatého pozorovatele, neutralita, anirybaanirakovština se&nbsp;v&nbsp;revoluci netrpí. Kdo nejde s&nbsp;námi, jde proti nám. I&nbsp;kdyby proti nám nešel.</span></p>
          <p class="chunk" data-nb-ref-number="3" data-nb-words="39" data-nb-chars="256"><span class="idea" data-nb-ref-number="3" id="idea3" data-nb-words="39" data-nb-chars="256">A&nbsp;kontrarevolucionářům po&nbsp;vítězné revoluci nezbývá než se&nbsp;uchýlit do&nbsp;podzemí&nbsp;– těm statečnějším, pokud se&nbsp;jim podaří uniknout gilotině&nbsp;– a&nbsp;podvratnou činností revoluci podvracet. Nebo v&nbsp;pravou chvíli uprchnout do&nbsp;exilu a&nbsp;oddat se&nbsp;svízelnému osudu exulanta.</span></p>
          <p class="chunk" data-nb-ref-number="4" data-nb-words="167" data-nb-chars="1031"><span class="idea" data-nb-ref-number="4" id="idea4" data-nb-words="167" data-nb-chars="1031">Ačkoli na&nbsp;tom tribun Lidu nebyl finančně nejhůř a&nbsp;mohl si&nbsp;dovolit, co&nbsp;si&nbsp;prostý Lid dovolit nemohl, vrtulník nevlastnil. Ale ne&nbsp;proto, že&nbsp;by&nbsp;si&nbsp;takovou hračičku nemohl koupit, peněz měl dost, jenže nerad létal. V&nbsp;letadle se&nbsp;mu&nbsp;tajil dech, tma se&nbsp;mu&nbsp;dělala před očima už&nbsp;při pohledu ze&nbsp;čtvrtého patra. Nikdo mu&nbsp;nedokázal vysvětlit, proč se&nbsp;kovový předmět značné tíhy dokáže udržet ve&nbsp;vzduchu pouhou rotací ohebné vrtule. Jenže někdy se&nbsp;v&nbsp;lidském životě vyskytne chvilka, kdy úvahy o&nbsp;fungování helikoptér nejsou na&nbsp;místě; jde-li o&nbsp;kejhák, snadno se&nbsp;snese temno před očima i&nbsp;zatajený dech. Ve&nbsp;vedlejší vile sídlil nadšený aviatik, obchodník s&nbsp;petrolejem a&nbsp;jinými ropnými výrobky, na&nbsp;jehož jménu nezáleží, protože ani on&nbsp;si&nbsp;na&nbsp;něm příliš nezakládá, majitel tří helikoptér a&nbsp;letadélka Káněte. V&nbsp;neblahé hodince se&nbsp;bezradného Semlely ujal. Byl to&nbsp;poslední z&nbsp;přemíry vrtulníků, který se&nbsp;toho dne ve&nbsp;čtvrti nejzazobanějšího establišmentu vznesl k&nbsp;blankytné obloze. Zatímco všechny mířily na&nbsp;západ, tento vrtulník se&nbsp;vydal směrem východním.</span></p>
          <p class="chunk" data-nb-ref-number="5" data-nb-words="15" data-nb-chars="113"><span class="idea" data-nb-ref-number="5" id="idea5" data-nb-words="15" data-nb-chars="113">„Kampak, Richarde?“ zeptal se&nbsp;pobledlý Semlela nejmenovaného obchodníka s&nbsp;petrolejem. „Nebylo by&nbsp;lepší na&nbsp;západ?“</span></p>
          <p class="chunk" data-nb-ref-number="6" data-nb-words="23" data-nb-chars="123"><span class="idea" data-nb-ref-number="6" id="idea6" data-nb-words="23" data-nb-chars="123">„Nebylo, vole. Mlč a&nbsp;buď rád, že&nbsp;jsem ti&nbsp;zachránil holej, vole. Co&nbsp;bych dělal na&nbsp;západě, když mám prachy, vole, za&nbsp;Uralem.“</span></p>
          <p class="chunk" data-nb-ref-number="7" data-nb-words="24" data-nb-chars="155"><span class="idea" data-nb-ref-number="7" id="idea7" data-nb-words="24" data-nb-chars="155">„Chápu,“ řekl Semlela a&nbsp;zmlkl. Mlčel po&nbsp;celou dlouhou cestu s&nbsp;kratičkým mezipřistáním v&nbsp;Minsku, museli doplnit pohonné hmoty, ani malou svačinku si&nbsp;nedali.</span></p>
          <p class="chunk" data-nb-ref-number="8" data-nb-words="44" data-nb-chars="297"><span class="idea" data-nb-ref-number="8" id="idea8" data-nb-words="44" data-nb-chars="297">S&nbsp;téměř prázdnou nádrží přistáli na&nbsp;heliportu opevněného pozemku s&nbsp;usedlostí nedaleko obce Jagodovo, dobrých sto padesát bilských verst od&nbsp;Kosigynova na&nbsp;řece Kambyle, jejím horním toku. Zde měl nejmenovaný obchodník s&nbsp;petrolejem Richard svoje letní sídlo. Petr Semlela zde svoje letní sídlo neměl.</span></p>
          <p class="chunk" data-nb-ref-number="9" data-nb-words="11" data-nb-chars="64"><span class="idea" data-nb-ref-number="9" id="idea9" data-nb-words="11" data-nb-chars="64">„Co teď budeš dělat, vole?“ zeptal se&nbsp;ho&nbsp;obchodník s&nbsp;petrolejem.</span></p>
          <p class="chunk" data-nb-ref-number="10" data-nb-words="10" data-nb-chars="69"><span class="idea" data-nb-ref-number="10" id="idea10" data-nb-words="10" data-nb-chars="69">Semlela pokrčil rameny. Bezradně. Protože nevěděl, co&nbsp;teď bude dělat.</span></p>
          <p class="chunk" data-nb-ref-number="11" data-nb-words="4" data-nb-chars="26"><span class="idea" data-nb-ref-number="11" id="idea11" data-nb-words="4" data-nb-chars="26">„Máš nějaký prachy, vole?“</span></p>
          <p class="chunk" data-nb-ref-number="12" data-nb-words="2" data-nb-chars="9"><span class="idea" data-nb-ref-number="12" id="idea12" data-nb-words="2" data-nb-chars="9">„Moc ne…“</span></p>
          <p class="chunk" data-nb-ref-number="13" data-nb-words="11" data-nb-chars="53"><span class="idea" data-nb-ref-number="13" id="idea13" data-nb-words="11" data-nb-chars="53">„Tak to&nbsp;máš blbý, vole. Zvu tě, vole, na&nbsp;véču, vole.“</span></p>
          <p class="chunk" data-nb-ref-number="14" data-nb-words="112" data-nb-chars="718"><span class="idea" data-nb-ref-number="14" id="idea14" data-nb-words="112" data-nb-chars="718">K&nbsp;večeři byla spousta jídla všelijakého, dubový stůl se&nbsp;téměř prohýbal&nbsp;– obrazně řečeno&nbsp;–, služebnictvo divže se&nbsp;nepřetrhlo. Mělo špatné svědomí, pána nečekalo tak brzy, nemohlo tušit, že&nbsp;v&nbsp;jeho zemi vypukne revoluce. Ukradlo totiž ze&nbsp;stříbrného příboru malé lžičky, vyměnilo je&nbsp;za&nbsp;vodku a&nbsp;tu vypilo; ukradlo také obraz svatého Grigorije na&nbsp;draku od&nbsp;Mistra Lepuškina a&nbsp;Malevičův Kosočtverec. I&nbsp;tato umělecká díla služebnictvo vyměnilo za&nbsp;vodku a&nbsp;vodku vypilo, ani kapka, kapička nezůstala. Služebnictvo se&nbsp;bálo odhalení a&nbsp;přísného pokárání. Ale copak si&nbsp;jinostranné blahorodí může pamatovat, čím si&nbsp;předloni míchalo kávu a&nbsp;nač hledělo na&nbsp;stěně? Jeho blahorodí na&nbsp;zločiny zatím nepřišlo, třeba na&nbsp;ně&nbsp;ani potom nepřijde.</span></p>
          <p class="chunk" data-nb-ref-number="15" data-nb-words="8" data-nb-chars="50"><span class="idea" data-nb-ref-number="15" id="idea15" data-nb-words="8" data-nb-chars="50">„Kam teď pudeš, vole?“ zeptal se&nbsp;zvídavý hostitel.</span></p>
          <p class="chunk" data-nb-ref-number="16" data-nb-words="9" data-nb-chars="65"><span class="idea" data-nb-ref-number="16" id="idea16" data-nb-words="9" data-nb-chars="65">Semlela pokrčil rameny. Bezradně. Protože nevěděl, kam teď půjde.</span></p>
          <p class="chunk" data-nb-ref-number="17" data-nb-words="13" data-nb-chars="72"><span class="idea" data-nb-ref-number="17" id="idea17" data-nb-words="13" data-nb-chars="72">„Můžeš tady přespat, vole. A&nbsp;nemusíš, vole, za&nbsp;to&nbsp;platit. Je&nbsp;to&nbsp;zadara.“</span></p>
          <p class="chunk" data-nb-ref-number="18" data-nb-words="1" data-nb-chars="9"><span class="idea" data-nb-ref-number="18" id="idea18" data-nb-words="1" data-nb-chars="9">„Děkuju.“</span></p>
          <p class="chunk" data-nb-ref-number="19" data-nb-words="25" data-nb-chars="133"><span class="idea" data-nb-ref-number="19" id="idea19" data-nb-words="25" data-nb-chars="133">„To je&nbsp;dobrý, vole, lidi si&nbsp;maj, vole, pomáhat, vole. Kdybych já&nbsp;byl ve&nbsp;sračkách, vole, taky bys mi, vole, pomoh, vole. Že&nbsp;jo, vole?“</span></p>
          <p class="chunk" data-nb-ref-number="20" data-nb-words="2" data-nb-chars="14"><span class="idea" data-nb-ref-number="20" id="idea20" data-nb-words="2" data-nb-chars="14">„Pomoh, vole.“</span></p>
          <p class="chunk" data-nb-ref-number="21" data-nb-words="60" data-nb-chars="348"><span class="idea" data-nb-ref-number="21" id="idea21" data-nb-words="60" data-nb-chars="348">Ráno se&nbsp;Petr Semlela probudil v&nbsp;posteli s&nbsp;nebesy a&nbsp;bylo mu&nbsp;docela dobře, tělesně. Duševně na&nbsp;tom nebyl nejlíp. Nevěděl kam se&nbsp;vrtnout, co&nbsp;dělat.&nbsp;– V&nbsp;jídelně bylo prostřeno pro jednu osobu, pro Petra Semlelu: kaviár ve&nbsp;zlaté zadělávací míse, tři volská oka na&nbsp;slanině, chleba komisárek už&nbsp;nakrájený, čaj s&nbsp;rybízovou marmeládou, šunka a&nbsp;ryzce v&nbsp;octě.</span></p>
          <p class="chunk" data-nb-ref-number="22" data-nb-words="6" data-nb-chars="40"><span class="idea" data-nb-ref-number="22" id="idea22" data-nb-words="6" data-nb-chars="40">„Pán už&nbsp;snídal?“ zeptal se&nbsp;služebnictva.</span></p>
          <p class="chunk" data-nb-ref-number="23" data-nb-words="16" data-nb-chars="119"><span class="idea" data-nb-ref-number="23" id="idea23" data-nb-words="16" data-nb-chars="119">„Bárin velkomožný se&nbsp;omlouvá, vaše blahorodí, že&nbsp;s&nbsp;vámi snídat nebude. Odpočívá znaven letem,“ vysvětlilo služebnictvo.</span></p>
          <p class="chunk" data-nb-ref-number="24" data-nb-words="10" data-nb-chars="66"><span class="idea" data-nb-ref-number="24" id="idea24" data-nb-words="10" data-nb-chars="66">„Počkám na&nbsp;něj v&nbsp;knihovně,“ oznámil Semlela služebnictvu po&nbsp;jídle.</span></p>
          <p class="chunk" data-nb-ref-number="25" data-nb-words="15" data-nb-chars="100"><span class="idea" data-nb-ref-number="25" id="idea25" data-nb-words="15" data-nb-chars="100">„Obáváme se, blahorodí,“ řeklo služebnictvo, „že to&nbsp;nepůjde, protože bárin bude na&nbsp;cestě do&nbsp;Moskvy.“</span></p>
          <p class="chunk" data-nb-ref-number="26" data-nb-words="9" data-nb-chars="37"><span class="idea" data-nb-ref-number="26" id="idea26" data-nb-words="9" data-nb-chars="37">„To se&nbsp;mi&nbsp;hodí, tak to&nbsp;pojedu s&nbsp;ním.“</span></p>
          <p class="chunk" data-nb-ref-number="27" data-nb-words="92" data-nb-chars="627"><span class="idea" data-nb-ref-number="27" id="idea27" data-nb-words="92" data-nb-chars="627">„To zřejmě nepůjde, blahorodí. Náš bárin, blahorodí, do&nbsp;Moskvy neodcestuje, zůstává v&nbsp;Jagodovu, vy&nbsp;bárin velkomožný se&nbsp;vydáte na&nbsp;cestu do&nbsp;Moskvy, stolice naší vlasti, Svazu euroasijských demokratických republik. To&nbsp;bude pro bárina nejlepší řešení, vzkazuje bárinovi bárin. Máme bárinovi ukázat cestu,“ řeklo služebnictvo, vtisklo Semlelovi do&nbsp;rukou igelitovou tašku se&nbsp;svačinkou, vyvedlo ho&nbsp;k&nbsp;bráně a&nbsp;ukázalo na&nbsp;tajgu před nimi. „Stále na&nbsp;západ, blahorodí, nemůžete zabloudit. A&nbsp;kdybyste zabloudil, však se&nbsp;někoho zeptáte, každý v&nbsp;tajze ví, kterým směrem je&nbsp;Moskva stolice. Náš bárin vám přeje, vaše blahorodí, šťastnou cestu.“</span></p>
          <p class="chunk" data-nb-ref-number="28" data-nb-words="53" data-nb-chars="351"><span class="idea" data-nb-ref-number="28" id="idea28" data-nb-words="53" data-nb-chars="351">Tímto neobvyklým způsobem začal Petru Semlelovi krušný život exulanta.&nbsp;– Naštěstí měl zkušenosti s&nbsp;určováním světových stran nabyté v&nbsp;dětství na&nbsp;pionýrském táboře v&nbsp;Zálužném nad Moravicí a&nbsp;podle lišejníků na&nbsp;stromech a&nbsp;tvaru mravenišť poznal, kde je&nbsp;sever. Od&nbsp;severu odvodit ostatní světové strany už&nbsp;je&nbsp;pro inteligentního a&nbsp;vzdělaného jedince hračka.</span></p>
        </section>
        <section>
          <p class="chunk" data-nb-ref-number="29" data-nb-words="93" data-nb-chars="583"><span class="idea" data-nb-ref-number="29" id="idea29" data-nb-words="93" data-nb-chars="583">Kdyby nebyl Petr Semlela v&nbsp;sibiřské tajze, nýbrž v&nbsp;prořídlém středoevropském lese, mohl usednout k&nbsp;jídlu na&nbsp;pařez. My&nbsp;bychom mu&nbsp;poradili, aby si&nbsp;– než usedne&nbsp;– pařez pečlivě prohlédl, aby se&nbsp;nedopustil podobné pošetilosti, jaké se&nbsp;před časem dopustil Dušan Beránek, když ho&nbsp;dva policisté požádali, aby si&nbsp;zul boty, a&nbsp;on usedl na&nbsp;pařez zcela čerstvý, prosmolený. V&nbsp;tajze, kde hodlal stolovat vyhládlý Petr Semlela, nemohlo k&nbsp;něčemu takovému dojít. Do&nbsp;těchto bohem i&nbsp;lidmi opuštěných míst nezavítá dřevorubec, jak je&nbsp;rok dlouhý. Tajga je&nbsp;obrovské území, nehostinné, pusté, liduprázdné.</span></p>
          <p class="chunk" data-nb-ref-number="30" data-nb-words="182" data-nb-chars="1187"><span class="idea" data-nb-ref-number="30" id="idea30" data-nb-words="182" data-nb-chars="1187">Ostatně ani vesnice Jagodovo, kterou tribun procházel zrána, nebyla obydlena lidmi. Ve&nbsp;dřevěných roubenkách, na&nbsp;jejichž zápražích by&nbsp;čtenář klasické ruské literatury očekával bujaré mužiky v&nbsp;láptích a&nbsp;rubaškách barevnými bavlnkami vyšívaných, vodku popíjející z&nbsp;brambor vypálenou, žili jenom opuštění psi, živící se&nbsp;lovem myší, křečků, potkanů a&nbsp;jiných dostupných živočichů; v&nbsp;nouzi ani slimákem nepohrdli a&nbsp;hlemýždě křoupali i&nbsp;s&nbsp;domečkem bohatým na&nbsp;vápník. O&nbsp;kaši z&nbsp;ječmene máslem maštěné, na&nbsp;mléce vařené, medem slazené se&nbsp;jim mohlo leda tak zdát. Také slepice tu&nbsp;žily zdivočelé, ovládané třemi kohouty bojovnými, kteří se&nbsp;mezi sebou nedokázali domluvit a&nbsp;vedli spolu šarvátky o&nbsp;slepice, každý se&nbsp;snažil přebrat slepice tomu druhému, druhý zase třetímu, aby jich měl co&nbsp;nejvíc, nejlépe všechny, a&nbsp;tak se&nbsp;stal kohoutem největším a&nbsp;nejváženějším z&nbsp;celého Jagodova, kohoutem nejkohoutovatějším v&nbsp;okolí, a&nbsp;ostatní dva by&nbsp;ostrouhali kolečka. Jenže žádný kohout nevyroste do&nbsp;nebe a&nbsp;toho, který se&nbsp;nejvíc naparoval, zakousl tchoř, vypil mu&nbsp;krev a&nbsp;nechal ho&nbsp;pohozeného na&nbsp;dvorku zarostlém přerostlou trávou, ať&nbsp;se&nbsp;o&nbsp;něj porvou psi. Však se&nbsp;taky porvali. Vyhládlí psi ani zdechlinou nepohrdnou.</span></p>
          <p class="chunk" data-nb-ref-number="31" data-nb-words="47" data-nb-chars="258"><span class="idea" data-nb-ref-number="31" id="idea31" data-nb-words="47" data-nb-chars="258">Jakmile zvětřili Petra Semlelu a&nbsp;jeho igelitovou tašku, seběhli se&nbsp;ze&nbsp;všech stran a&nbsp;loudili a&nbsp;škemrali, aby se&nbsp;s&nbsp;nimi rozdělil. Přece nebude jíst sám, když oni jsou psi hladoví. Dal by&nbsp;jim kousek, co&nbsp;by&nbsp;nedal, jen kdyby věděl, kdy se&nbsp;dostane k&nbsp;další svačině.</span></p>
          <p class="chunk" data-nb-ref-number="32" data-nb-words="62" data-nb-chars="410"><span class="idea" data-nb-ref-number="32" id="idea32" data-nb-words="62" data-nb-chars="410">„Tohle musíte pochopit,“ vysvětloval jim. „Vám nevadí, že&nbsp;ten kohout už&nbsp;začíná smrdět, klidně ho&nbsp;zhltnete i&nbsp;s&nbsp;peřím smradlavého. Vy&nbsp;si&nbsp;dokážete ulovit výživného potkana, čipernou myšku, křečka s&nbsp;torbami plnými zrní, ale co&nbsp;já, člověk městský, tribun Lidu, já&nbsp;zdechlinu nepozřu, myšku neulovím, já&nbsp;jsem odkázán na&nbsp;supermarkety, restaurace a&nbsp;pekařství, na&nbsp;svačinky v&nbsp;igelitových taškách… Nic vám nedám, potvory!“</span></p>
          <p class="chunk" data-nb-ref-number="33" data-nb-words="43" data-nb-chars="262"><span class="idea" data-nb-ref-number="33" id="idea33" data-nb-words="43" data-nb-chars="262">Jenže vykládejte něco takového hladovým psům sdruženým ve&nbsp;smečce! Loudili dál a&nbsp;sliny jim tekly z&nbsp;tlam, cenili zuby, tvářili se&nbsp;výhružně a&nbsp;drze, až&nbsp;došla Semlelovi trpělivost. Popadl klacek a&nbsp;důrazně jim pohrozil. Teprve pak stáhli ocasy a&nbsp;odplížili se&nbsp;do&nbsp;křoví.</span></p>
          <p class="chunk" data-nb-ref-number="34" data-nb-words="136" data-nb-chars="835"><span class="idea" data-nb-ref-number="34" id="idea34" data-nb-words="136" data-nb-chars="835">Zprvu Semlela uvažoval, že&nbsp;by&nbsp;mohl v&nbsp;opuštěném Jagodovu pár týdnů pobýt, případně přezimovat, zvážit další kroky v&nbsp;exilu. Jenže kam by&nbsp;chodil na&nbsp;snídani, na&nbsp;oběd a&nbsp;na večeři? Kdo by&nbsp;mu&nbsp;chystal svačinku? Na&nbsp;druhou stranu v&nbsp;lidmi opuštěné vesnici nemusí stavět dům, stačí jenom některý si&nbsp;vybrat k&nbsp;bydlení. Ten nejkrásnější. Mohl by&nbsp;zorat kus pole, zasít pšenici, zasázet brambory, ochočit zdivočelé slepice, sníst nadbytečné kohouty, chovat králíky, zasadit rybíz a&nbsp;dělat z&nbsp;něj rybízové víno, opít se&nbsp;a&nbsp;zapomenout na&nbsp;vlast rodnou, zmítanou krutou, krvavou revolucí. To&nbsp;by&nbsp;však znamenalo dělit se&nbsp;o&nbsp;všechno, co&nbsp;se&nbsp;mu&nbsp;podaří dobýt ze&nbsp;země dlouho nekultivované, se&nbsp;smečkou hladových psů. Do&nbsp;toho se&nbsp;mu&nbsp;věru nechtělo. Prošel Jagodovem s&nbsp;igelitkou přitisknutou na&nbsp;prsa, s&nbsp;pádným klackem v&nbsp;pravici. Ještě notný kus ho&nbsp;chtivá psiska provázela.</span></p>
          <p class="chunk" data-nb-ref-number="35" data-nb-words="76" data-nb-chars="506"><span class="idea" data-nb-ref-number="35" id="idea35" data-nb-words="76" data-nb-chars="506">Cesta nevedla daleko. Skončila na&nbsp;pasece porostlé půlmetrovými muchomůrkami zelenavými a&nbsp;trávou ostřicí ostře nabroušenou. Byla to&nbsp;jedna z&nbsp;mála cest, které nevedou do&nbsp;Říma, ani do&nbsp;Kosyginova, ba&nbsp;ani do&nbsp;Moskvy stolice, k&nbsp;caru Ivanovi Líbeznému-Shovívavému, panovníku země širé, nejširší na&nbsp;celém světě&nbsp;– Svazu euroasijských demokratických republik. Je&nbsp;to&nbsp;svazek zemí, které se&nbsp;dobrovolně rozhodly poddat se&nbsp;caru demokratovi a&nbsp;stát se&nbsp;součástí říše, nad níž slunce nezapadá. Také tato tajga je&nbsp;její součástí.</span></p>
          <p class="chunk" data-nb-ref-number="36" data-nb-words="125" data-nb-chars="816"><span class="idea" data-nb-ref-number="36" id="idea36" data-nb-words="125" data-nb-chars="816">Semlelovi nezbylo než pokračovat necestou směrem západním, protože si&nbsp;uvědomil, že&nbsp;bez lidí a&nbsp;jejich služeb nedokáže fungovat. Jak mu&nbsp;poradil blíže nejmenovaný dobrodinec a&nbsp;obchodník s&nbsp;petrolejem, zřejmě bude nejlepší usadit se&nbsp;v&nbsp;Moskvě. A&nbsp;tak šel a&nbsp;šel, obcházel rokle, přeskakoval potoky, prodíral se&nbsp;houštinami, sledoval lišejníky na&nbsp;kmenech sosen, břízek bělokorých a&nbsp;statných jilmů, kalin a&nbsp;buků, studoval tvary mravenišť, aby se&nbsp;držel směru a&nbsp;neodchýlil se&nbsp;od&nbsp;něj, aby měl sever stále po&nbsp;pravé ruce, aby nezbloudil a&nbsp;místo do&nbsp;Moskvy nedošel k&nbsp;Východnímu moři nepřeplavatelnému nebo do&nbsp;pouště vyprahlé jižní. Človíčka Holečka nepotkal, jen občas lišku Ryšku, ježečka Pícháčka, Finista, jasného sokola, pár sobolů, veverek habaděj, starého vlka Fedosju a&nbsp;jezevčí rodinu na&nbsp;pochodu za&nbsp;lepším ubytováním. Co&nbsp;s&nbsp;tím?</span></p>
          <p class="chunk" data-nb-ref-number="37" data-nb-words="145" data-nb-chars="919"><span class="idea" data-nb-ref-number="37" id="idea37" data-nb-words="145" data-nb-chars="919">Když se&nbsp;začalo smrákat, pomyslel Semlela na&nbsp;večeři a&nbsp;začal se&nbsp;ohlížet po&nbsp;pařezu, na&nbsp;nějž by&nbsp;mohl usednout a&nbsp;pojíst. Když žádný nenašel, když si&nbsp;uvědomil svou pošetilost, vždyť do&nbsp;hlubin tajgy žádný dřevorubec, výrobce pařezů nezavítá, jak je&nbsp;rok dlouhý, usedl na&nbsp;vývrat a&nbsp;podíval se&nbsp;do&nbsp;tašky, co&nbsp;mu&nbsp;služebnictvo obchodníka s&nbsp;petrolejem uchystalo k&nbsp;jídlu: dva krajíce chleba slepené k&nbsp;sobě máslem a&nbsp;marmeládou, dva krajíce chleba slepené k&nbsp;sobě sádlem a&nbsp;posolené, zabalené v&nbsp;mastném papíru, jedno tvrdé vejce slepičí bílé s&nbsp;nečitelným fialovým razítkem, svazek ředkviček a&nbsp;půlkilový pytlík hašlerek, bonbonů vhodných proti kašli a&nbsp;chrapotu. Ještě tam byla dvoulitrová petláhev s&nbsp;čajem řádně oslazeným, citronem ochuceným. Očekávaný řízek nebo aspoň klobása s&nbsp;hořčicí nikde. Moc se&nbsp;ten petrolejový obchodník neukázal! Ale čemu se&nbsp;divit, kdyby byl rozhazovačný, z&nbsp;platu by&nbsp;na&nbsp;tak rozlehlou usedlost v&nbsp;tajze sotva našetřil.</span></p>
          <p class="chunk" data-nb-ref-number="38" data-nb-words="112" data-nb-chars="707"><span class="idea" data-nb-ref-number="38" id="idea38" data-nb-words="112" data-nb-chars="707">Zatímco žvýkal chleba se&nbsp;sádlem a&nbsp;zapíjel ho&nbsp;vychladlým čajem, mravenci z&nbsp;celého okolí si&nbsp;dali vědět, že&nbsp;v&nbsp;tajze na&nbsp;vývratu třešně ptáčnice svačí tribun Lidu Petr Semlela, a&nbsp;někteří z&nbsp;nich mu&nbsp;vlezli do&nbsp;kalhot. Čertví co&nbsp;tam hledali. Když nic nenašli, zakousli se&nbsp;mu&nbsp;do&nbsp;zadku a&nbsp;vypustili do&nbsp;něj porci kyseliny mravenčí. Zakousli se&nbsp;chtivě, pak nemohli rozevřít kusadla a&nbsp;museli zůstat zakousnutí, i&nbsp;když Semlela odložil krajíc, sundal si&nbsp;kalhoty a&nbsp;zakousnuté mravence začal vztekle ničit holýma rukama. Ostatní, nezakousnutí mravenci se&nbsp;mezitím zmocnili jeho krajíců a&nbsp;po kouscích je&nbsp;odnosili do&nbsp;utajovaných mravenišť. Pěkně rafinovaná metoda jak uloupit hladovému tribunovi Lidu v&nbsp;tajze téměř celou svačinu.</span></p>
        </section>
        <section>
          <p class="chunk" data-nb-ref-number="39" data-nb-words="169" data-nb-chars="1047"><span class="idea" data-nb-ref-number="39" id="idea39" data-nb-words="169" data-nb-chars="1047">Není snadné přežít v&nbsp;tajze na&nbsp;podzim, kdy příroda vydává své plody: dozrávají bukvice a&nbsp;žaludy, jablka a&nbsp;hruštičky plané, také ostružiny lze pozřít jako dezert, z&nbsp;některých kořínků a&nbsp;bylin se&nbsp;dá&nbsp;připravit výživný salát, i&nbsp;když nebude příliš chutný, sůl a&nbsp;pepř na&nbsp;palouku nevyroste, ani ocet ve&nbsp;studánce nepramení. Když jde o&nbsp;život, lze ocet i&nbsp;sůl s&nbsp;pepřem oželet. Naštěstí byl Semlela v&nbsp;mládí pionýrem&nbsp;– o&nbsp;jeho pobytu na&nbsp;letním pionýrském táboře v&nbsp;Zálužném nad Moravicí jsme se&nbsp;tu&nbsp;několikrát zmiňovali&nbsp;–, takže mu&nbsp;svízele života v&nbsp;panenské přírodě nedělaly těžkosti. Navíc ho&nbsp;doprovázel významný pomocníček, nenápadný a&nbsp;nesmírně užitečný švýcarský kapesní nožík s&nbsp;mnoha praktickými želízky. Zvlášť skvělou službu poskytl, když západní směr překřížila Semlelovi širokánská řeka tekoucí od&nbsp;severu k&nbsp;jihu. Valila se&nbsp;tajgou a&nbsp;vůkol žádný most, u&nbsp;břehu žádná loďka k&nbsp;osice přivázaná. Nezbylo než otevřít na&nbsp;švýcarském noži pilku a&nbsp;pilovat a&nbsp;pilovat, statnou jedli porazit, klády z&nbsp;ní nařezat, houžvemi svázat a&nbsp;na voru pracně zhotoveném veletok zdolat.</span></p>
          <p class="chunk" data-nb-ref-number="40" data-nb-words="126" data-nb-chars="750"><span class="idea" data-nb-ref-number="40" id="idea40" data-nb-words="126" data-nb-chars="750">Jen kdyby podzim vydržel přes celou zimu, přál si&nbsp;tribun Lidu. Jenže podzim přes zimu nevydrží a&nbsp;zima v&nbsp;tajze je&nbsp;krutá, nelítostná, smrtící.&nbsp;– Přišla ze&nbsp;dne na&nbsp;den, zasypala zemi sněhem, vodní toky ledem spoutala. Kdyby byl býval Semlela počkal pár dnů, nemusel se&nbsp;plahočit s&nbsp;vorem a&nbsp;tupit si&nbsp;zbytečně pilku, býval by&nbsp;snadno přešel po&nbsp;ledu. Kdo však mohl vědět, že&nbsp;zima přijde tak brzy? A&nbsp;na zimu je&nbsp;i&nbsp;švýcarský nožík krátký. Ani zapeklitou otázku oblečení švýcarský nožík nevyřeší. Tribun měl na&nbsp;sobě tmavý oblek na&nbsp;míru přešitý, košilku bílou a&nbsp;nelevnou červenou kravatu uvázanou pod krkem, na&nbsp;nohou černé botky od&nbsp;Salamandra, velice slušivé, jenže notně zanedbané, vždyť krému v&nbsp;tajze nebylo a&nbsp;kapesník zčásti posmrkaný na&nbsp;řádné vyčištění nestačí.</span></p>
          <p class="chunk" data-nb-ref-number="41" data-nb-words="63" data-nb-chars="383"><span class="idea" data-nb-ref-number="41" id="idea41" data-nb-words="63" data-nb-chars="383">Kdyby byl Semlela kuřák, měl by&nbsp;už&nbsp;cigarety vykouřené a&nbsp;musel by&nbsp;se&nbsp;spokojit s&nbsp;jahodovým listím, lišejníky a&nbsp;podobně, s&nbsp;největší pravděpodobností by&nbsp;mu&nbsp;však nechyběl zapalovač. Stačilo by&nbsp;křísnout, a&nbsp;mohl se&nbsp;hřát. Kvalitního topiva je&nbsp;v&nbsp;tajze habaděj. Zkoušel vrtět kolíkem v&nbsp;destičce, křesat ocelí o&nbsp;křemen, ale docílil jenom několika jiskřiček a&nbsp;pachu ohně, na&nbsp;plamen to&nbsp;bylo málo.</span></p>
          <p class="chunk" data-nb-ref-number="42" data-nb-words="152" data-nb-chars="904"><span class="idea" data-nb-ref-number="42" id="idea42" data-nb-words="152" data-nb-chars="904">Vůle přežít ho&nbsp;poháněla kupředu. Brodil se&nbsp;závějemi s&nbsp;pytlíkem hašlerek ve&nbsp;zkřehlé ruce, schovával si&nbsp;je&nbsp;na&nbsp;nejhorší časy, až&nbsp;se&nbsp;přiblíží konec, aby si&nbsp;ho&nbsp;měl čím osladit, aby měl svěží dech, až&nbsp;po&nbsp;něm smrt sáhne rukou kostnatou. Ještě mu&nbsp;zbyly ředkvičky, čaj a&nbsp;vejce natvrdo. Když vejce oloupal, vyklouzlo mu&nbsp;z&nbsp;ruky a&nbsp;skutálelo se&nbsp;do&nbsp;nedostupné strže obývané tchořem. Jeho zápach byl tak strašlivý, že&nbsp;se&nbsp;pro vejce do&nbsp;strže neodvážil. Tchoř vejce hodlal vypít, jak měl ve&nbsp;zvyku s&nbsp;vejci nakládat. Jenže toto vejce se&nbsp;vypít nedalo a&nbsp;tchoř si&nbsp;nevěděl rady. Chvíli do&nbsp;něj dloubal packou, potom klacíkem, nic kloudného se&nbsp;mu&nbsp;však vydloubat nepodařilo. Nechal vejce vejcem a&nbsp;odešel smrdět do&nbsp;sousední strže. S&nbsp;ředkvičkami tribun Lidu hospodařil, pojídal jednu denně, aby mu&nbsp;vydržely co&nbsp;nejdéle, a&nbsp;zapíjel je&nbsp;douškem čaje. Když snědl ředkvičky a&nbsp;vypil čaj, zůstaly mu&nbsp;jen hašlerky. Hašlerky byly nedotknutelné.</span></p>
          <p class="chunk" data-nb-ref-number="43" data-nb-words="106" data-nb-chars="706"><span class="idea" data-nb-ref-number="43" id="idea43" data-nb-words="106" data-nb-chars="706">Značně svízelný podzimní život se&nbsp;s&nbsp;příchodem zimy stal neřešitelnou skutečností. Žaludy, bukvice, lískové oříšky a&nbsp;další poživatiny zavál sníh, zbyly jen veverky. Semlelovi nezbylo než loupit veverkám zásobárny. Když hrozí hlad, morálka jde stranou. Jenže ty&nbsp;mršky zrzavé měly své spižírny vysoko v&nbsp;korunách stromů s&nbsp;hladkými kmeny a&nbsp;Semlelovi zeslabenému střídmou stravou činilo šplhání čím dál větší potíže. Jednou dvakrát vyšplhal, odehnal rozzuřené veverky a&nbsp;najedl se&nbsp;oříšků dosytosti, potřetí ho&nbsp;opustily síly vprostřed kmene a&nbsp;on sjel dolů, k&nbsp;pytlíku hašlerek odloženému v&nbsp;závěji. V&nbsp;závěji na&nbsp;něj s&nbsp;hašlerkami čekalo nemilé překvapení: statný medvěd s&nbsp;rozevřenou náručí a&nbsp;pytlíkem hašlerek v&nbsp;tlapě.</span></p>
          <p class="chunk" data-nb-ref-number="44" data-nb-words="75" data-nb-chars="467"><span class="idea" data-nb-ref-number="44" id="idea44" data-nb-words="75" data-nb-chars="467">Medvěd zapíchl Semlelu do&nbsp;závěje, velice neohrabaně vylovil ze&nbsp;sáčku hašlerku a&nbsp;podal mu&nbsp;ji. Tribun pochopil, že&nbsp;ji&nbsp;má&nbsp;medvědovi rozbalit, nemotornými medvědími tlapami to&nbsp;nejde. Medvěd strčil rozbalenou hašlerku do&nbsp;tlamy, a&nbsp;po tváři se&nbsp;mu&nbsp;rozlil blažený úsměv. Vytáhl Semlelu ze&nbsp;závěje a&nbsp;dýchl na&nbsp;něj hašlerkovým dechem. Přehodil si&nbsp;Semlelu přes rameno a&nbsp;spolu s&nbsp;hašlerkami ho&nbsp;odnesl do&nbsp;brlohu v&nbsp;jeskyni u&nbsp;křivé borovice. Nutně ho&nbsp;potřeboval na&nbsp;rozbalování hašlerek.</span></p>
          <p class="chunk" data-nb-ref-number="45" data-nb-words="132" data-nb-chars="832"><span class="idea" data-nb-ref-number="45" id="idea45" data-nb-words="132" data-nb-chars="832">Naštěstí medvědi zkraje zimy usínají a&nbsp;spí až&nbsp;do&nbsp;jara, takže i&nbsp;tento medvěd v&nbsp;brlohu u&nbsp;křivé borovice po&nbsp;třech hašlerkách usnul a&nbsp;nechal Semlelovi v&nbsp;pytlíku dobrou polovinu bonbonů. Jakmile medvěd upadl do&nbsp;hlubokého spánku, Semlela mu&nbsp;švýcarským nožíkem podřízl hrdlo, vyvrhl ho, rozporcoval, z&nbsp;kožešiny pracně zhotovil cosi mezi přikrývkou a&nbsp;pyžamem a&nbsp;zimu přečkal v&nbsp;brlohu. Živil se&nbsp;syrovým medvědím a&nbsp;přemýšlel o&nbsp;tom, jak se&nbsp;pomstít revolucionářům, kteří mu&nbsp;trpký osud exulanta připravili. Nejraději by&nbsp;všechny podřízl švýcarským nožíkem jako medvěda. Ale ne&nbsp;ve&nbsp;spánku, nýbrž v&nbsp;bdělém stavu, aby si&nbsp;podřezávání hezky užili, jednoho po&nbsp;druhém. Jakkoli to&nbsp;bylo za&nbsp;daného stavu věcí nepravděpodobné, Semlela věřil, že&nbsp;jednoho dne se&nbsp;mu&nbsp;příležitost k&nbsp;pomstě naskytne. Tato víra a&nbsp;mražené medvědí mu&nbsp;dodávaly sílu potřebnou k&nbsp;přežití.</span></p>
        </section>
        <section>
          <p class="chunk" data-nb-ref-number="46" data-nb-words="248" data-nb-chars="1528"><span class="idea" data-nb-ref-number="46" id="idea46" data-nb-words="248" data-nb-chars="1528">Jakmile sešel sníh, Semlela ze&nbsp;sebe sundal medvědí kožešinu, strčil do&nbsp;úst poslední hašlerku a&nbsp;vydal se&nbsp;na&nbsp;další cestu tajgou probouzející se&nbsp;do&nbsp;jarního života&nbsp;– směr Moskva. Čiperné veverky, kterým se&nbsp;podařilo přežít krutou zimu jenom díky pověstné veverčí solidaritě, házely po&nbsp;něm klacky, šišky a&nbsp;také trus, aby mu&nbsp;daly najevo, že&nbsp;ho&nbsp;nemají rády. Vždyť některým zcela vyplenil spíže naplněné na&nbsp;zimu. Ale brzy je&nbsp;to&nbsp;přestalo bavit, v&nbsp;jádru nebyly mstivé a&nbsp;měly teď na&nbsp;jaře jiné starosti. Ptactvo nebeské však s&nbsp;tribunem neblahou zkušenost jako veverky anebo medvěd nemělo, prozpěvovalo mu&nbsp;zvesela do&nbsp;kroku. Aby jim oplatil stejnou mincí, zazpíval jim několik hitů Karla Gotta: Kávu si&nbsp;osladím o&nbsp;trochu víc, Když muž se&nbsp;ženou snídá, Lady Karneval a&nbsp;ještě několik kousků podobně jímavých. Přilákána dosud neslýchanou uměleckou produkcí sbíhala se&nbsp;zvířena z&nbsp;celé tajgy, aby si&nbsp;udivující krásu poslechla zblízka&nbsp;– srny se&nbsp;srnci a&nbsp;srnčaty, rysové ostrovidi, gazely, zajíčci ušáčci a&nbsp;tetřevi hlušci, jeleni a&nbsp;daňci s&nbsp;rodinami a&nbsp;také jiná zvěř, lovná i&nbsp;plevelná jako kupříkladu ježci, netopýři a&nbsp;slepýši, a&nbsp;také zvěř škodlivá&nbsp;– zmije, ovádi a&nbsp;škorpioni. Všichni naslouchali Mistrovým hitům v&nbsp;amatérském, přesto však vcelku uspokojivém podání tribunově. A&nbsp;tak si&nbsp;pilný lovec snadno ulovil zasněného jelena, a&nbsp;hned bylo na&nbsp;snídani, oběd i&nbsp;večeři. Jenže se&nbsp;mu&nbsp;občas zastesklo po&nbsp;řízném hospodském guláši, neměl patřičné ingredience ani kotlík, a&nbsp;po valašských frgálech toužil ještě víc. Ty&nbsp;mu&nbsp;v&nbsp;tajze nikdo neupeče, i&nbsp;kdyby kotlík měl…</span></p>
          <p class="chunk" data-nb-ref-number="47" data-nb-words="118" data-nb-chars="750"><span class="idea" data-nb-ref-number="47" id="idea47" data-nb-words="118" data-nb-chars="750">Jednoho dne v&nbsp;pozdním odpoledni ucítil slabý pach, připomínal mu&nbsp;cosi známého, mnohokrát čichaného… Co&nbsp;to&nbsp;může být? Nebylo to&nbsp;nepříjemné, ale ani příjemné, bylo to&nbsp;všední, snesitelné, snad užitečné. Druhého dne pach zesílil a&nbsp;Semlela spatřil mezi stromy lesklou hladinu jezera. Po&nbsp;těch věčných jelenech, zajících a&nbsp;divokých kancích by&nbsp;neškodila čerstvá rybička… Jak ostrévky na&nbsp;sušení sena čněly nad hladinu suché kmeny stromů s&nbsp;holými haluzemi. Zprvu usoudil na&nbsp;pilnou práci bobrů pustošících krajinu záplavami, pak ale zpozoroval mohutnou rouru, která se&nbsp;táhla jezerem napůl ponořená. A&nbsp;tu mu&nbsp;došlo, co&nbsp;to&nbsp;čichá, co&nbsp;to&nbsp;má&nbsp;před očima: petrolej, ropovod a&nbsp;ropu rozlitou po&nbsp;kraji. V&nbsp;takových jezerech ryby nežijí, tolstolobik nebo amur k&nbsp;obědu nebude.</span></p>
          <p class="chunk" data-nb-ref-number="48" data-nb-words="108" data-nb-chars="660"><span class="idea" data-nb-ref-number="48" id="idea48" data-nb-words="108" data-nb-chars="660">Mělká ropná laguna se&nbsp;táhla od&nbsp;obzoru k&nbsp;obzoru, půda nasák­la surovinou, o&nbsp;niž se&nbsp;jinde vedou války, tady ničí přírodu, hyzdí krajinu. Roura vedla od&nbsp;severovýchodu a&nbsp;pokračovala směrem západním. Tentokrát si&nbsp;nebude muset tupit pilku na&nbsp;švýcarském noži a&nbsp;plavit se&nbsp;ropným jezerem na&nbsp;voru, stačí se&nbsp;vyškrábat na&nbsp;ropovod a&nbsp;po rouře kráčet ve&nbsp;špinavých polobotkách od&nbsp;Salamandra jistým krokem k&nbsp;cíli. To&nbsp;by&nbsp;v&nbsp;tom byl čert, aby roura nevedla do&nbsp;Moskvy nebo alespoň k&nbsp;Moskvě. To&nbsp;by&nbsp;v&nbsp;tom byl čert, aby v&nbsp;blízkosti takto významného zařízení nenarazil na&nbsp;člověka: údržbáře, obsluhu přečerpávací stanice, guberniálního správce roury nebo aspoň zloděje nafty s&nbsp;kbelíkem.</span></p>
          <p class="chunk" data-nb-ref-number="49" data-nb-words="96" data-nb-chars="661"><span class="idea" data-nb-ref-number="49" id="idea49" data-nb-words="96" data-nb-chars="661">Po&nbsp;třech dnech balancování nad páchnoucí hladinou v&nbsp;krajině pusté a&nbsp;nesličné&nbsp;– ani ptáček na&nbsp;obloze, ani ropák v&nbsp;ropě&nbsp;– dospěl Semlela na&nbsp;konec laguny, do&nbsp;lesíka břízek bělokorých, na&nbsp;paseku prosluněnou, voňavou, plnou prvosenek jarních, již rozkvetlých, kvítků líbezných. Pod mohutnou sosnou samotářkou na&nbsp;břehu potoka zurčivého, jarního chaloupka roubená se&nbsp;štítem umně vyřezávaným, pokrytá šindelím smrkovým ručně štípaným, v&nbsp;oknech pelargonie. Na&nbsp;zápraží eremita Matvěj Ukousnutý Nos, modlí se&nbsp;k&nbsp;bohu Stvořiteli modlitbičku bez konce. Poblíž srnka mírná s&nbsp;vemínkem plným mléka, ke&nbsp;kůlu řetízkem přivázaná, aby neupláchla, živitelka, mlékem srnčím kojitelka.</span></p>
          <p class="chunk" data-nb-ref-number="50" data-nb-words="30" data-nb-chars="214"><span class="idea" data-nb-ref-number="50" id="idea50" data-nb-words="30" data-nb-chars="214">„Ga! Člověče! Přistup, v&nbsp;dobrém-li přicházíš. Odstup a&nbsp;pokračuj ve&nbsp;své pouti, přicházíš-li ve&nbsp;zlém!“ zvolal Matvěj Ukousnutý Nos mohutným hlasem, jakmile spatřil tribuna přicházet, a&nbsp;odložil modlitbičku na&nbsp;lavičku.</span></p>
          <p class="chunk" data-nb-ref-number="51" data-nb-words="13" data-nb-chars="79"><span class="idea" data-nb-ref-number="51" id="idea51" data-nb-words="13" data-nb-chars="79">„V&nbsp;dobrém, jak jinak, nežli v&nbsp;dobrém, dobrý člověče,“ řekl Petr Semlela lstivě.</span></p>
          <p class="chunk" data-nb-ref-number="52" data-nb-words="8" data-nb-chars="54"><span class="idea" data-nb-ref-number="52" id="idea52" data-nb-words="8" data-nb-chars="54">„Co pogledáváš v&nbsp;této liduprosté končině, dobrý muži?“</span></p>
          <p class="chunk" data-nb-ref-number="53" data-nb-words="15" data-nb-chars="92"><span class="idea" data-nb-ref-number="53" id="idea53" data-nb-words="15" data-nb-chars="92">„Krém na&nbsp;boty, zápalky a&nbsp;holiče. Taky kousek mýdla, teplou vodu, prádelní šňůru a&nbsp;žehličku.“</span></p>
          <p class="chunk" data-nb-ref-number="54" data-nb-words="8" data-nb-chars="56"><span class="idea" data-nb-ref-number="54" id="idea54" data-nb-words="8" data-nb-chars="56">„Skromností věru negýříš. A&nbsp;jsi-li pak duše křesťanská?“</span></p>
          <p class="chunk" data-nb-ref-number="55" data-nb-words="2" data-nb-chars="14"><span class="idea" data-nb-ref-number="55" id="idea55" data-nb-words="2" data-nb-chars="14">„Bez vyznání.“</span></p>
          <p class="chunk" data-nb-ref-number="56" data-nb-words="17" data-nb-chars="90"><span class="idea" data-nb-ref-number="56" id="idea56" data-nb-words="17" data-nb-chars="90">„To bych tě&nbsp;mogl nejdřív pokřtít na&nbsp;křesťana, než dojde na&nbsp;ten krém na&nbsp;boty, duše gříšná.“</span></p>
          <p class="chunk" data-nb-ref-number="57" data-nb-words="7" data-nb-chars="29"><span class="idea" data-nb-ref-number="57" id="idea57" data-nb-words="7" data-nb-chars="29">„K&nbsp;čemu by&nbsp;mi&nbsp;to&nbsp;bylo dobré?“</span></p>
          <p class="chunk" data-nb-ref-number="58" data-nb-words="7" data-nb-chars="43"><span class="idea" data-nb-ref-number="58" id="idea58" data-nb-words="7" data-nb-chars="43">„Abys měl cestu do&nbsp;nebe otevřenou, pogane.“</span></p>
          <p class="chunk" data-nb-ref-number="59" data-nb-words="15" data-nb-chars="80"><span class="idea" data-nb-ref-number="59" id="idea59" data-nb-words="15" data-nb-chars="80">„Když jinak nedáš, Matvěji Ukousnutý Nose, tak si&nbsp;mě&nbsp;pro mě&nbsp;za&nbsp;mě&nbsp;třeba pokřti.“</span></p>
          <p class="chunk" data-nb-ref-number="60" data-nb-words="43" data-nb-chars="265"><span class="idea" data-nb-ref-number="60" id="idea60" data-nb-words="43" data-nb-chars="265">Pojedli zbytek jelena, který Semlela přinesl zpoza ropné laguny, napili se&nbsp;mléka srnčího, čerstvě nadojeného. A&nbsp;když se&nbsp;najedli a&nbsp;napili, spokojeně odříhli a&nbsp;v&nbsp;trávě odpočali, svlékl se&nbsp;Semlela do&nbsp;naha a&nbsp;eremita jej šťouchl do&nbsp;potoka s&nbsp;vodou jarní, velice studenou.</span></p>
          <p class="chunk" data-nb-ref-number="61" data-nb-words="13" data-nb-chars="68"><span class="idea" data-nb-ref-number="61" id="idea61" data-nb-words="13" data-nb-chars="68">„Křtím tě&nbsp;na&nbsp;jméno Matvěj Po&nbsp;Rouře Přišedší,“ volal za&nbsp;ním ze&nbsp;břehu.</span></p>
          <p class="chunk" data-nb-ref-number="62" data-nb-words="57" data-nb-chars="359"><span class="idea" data-nb-ref-number="62" id="idea62" data-nb-words="57" data-nb-chars="359">Nebyla to&nbsp;žádná hrůza po&nbsp;všem, co&nbsp;Petr Semlela vystál cestou z&nbsp;Jagodova na&nbsp;palouček pod sosnou. V&nbsp;peci bylo zatopeno a&nbsp;poustevník po&nbsp;zdařilém křtu vytáhl z&nbsp;kredence dosud neodšpuntovanou dvoulitrovou láhev duchovního nápoje, z&nbsp;pravých brambor vypáleného. Dobře bylo v&nbsp;poustevně. I&nbsp;krém na&nbsp;boty se&nbsp;našel, americký, minkový, jaký leštit netřeba, vyleští se&nbsp;sám.</span></p>
          <p class="chunk" data-nb-ref-number="63" data-nb-words="181" data-nb-chars="1081"><span class="idea" data-nb-ref-number="63" id="idea63" data-nb-words="181" data-nb-chars="1081">Té&nbsp;noci spal Matvěj Po&nbsp;Rouře Přišedší po&nbsp;dlouhé době v&nbsp;posteli přikrytý vlněnou houní, v&nbsp;potoce umytý, dosyta najedený, napitý a&nbsp;pomodlený. V&nbsp;teple a&nbsp;pod střechou.&nbsp;– Kdyby byl nevypil tolik vodky čerstvě odšpuntované, byl by&nbsp;býval nad ránem slyšel řev motoru z&nbsp;palouku se&nbsp;ozývající a&nbsp;měl by&nbsp;jistou, mizernou sice, ale přeci jen, šanci upláchnout. Kdoví co&nbsp;v&nbsp;tom duchovním nápoji bylo přimícháno. Ani když byli ve&nbsp;vzduchu a&nbsp;spokojený poustevník mával helikoptéře storublovou bankovkou, jednorázovou odměnou za&nbsp;jednorázový agentní výkon, novokřtěnec stále ještě spal. I&nbsp;kdyby se&nbsp;probudil, let by&nbsp;nevychutnal, protože byl zašněrován v&nbsp;pytli, a&nbsp;i&nbsp;kdyby nebyl v&nbsp;pytli, bylo by&nbsp;mu&nbsp;špatně nejen z&nbsp;kořalky, také z&nbsp;letu. Probral se&nbsp;za&nbsp;dva dny ve&nbsp;tmě. Měl na&nbsp;sobě spodky s&nbsp;bílými a&nbsp;modrými pruhy a&nbsp;byla mu&nbsp;zima. Šmátral kolem sebe a&nbsp;zjistil, že&nbsp;je&nbsp;v&nbsp;jámě. Nahmatal kořínky, které ze&nbsp;stěn jámy vyrůstaly, nad hlavou spatřil světelný obdélník špatně doléhajícího poklopu, na&nbsp;nějž nedosáhl, ani když si&nbsp;poskočil. Nahmatal také prázdný kbelík a&nbsp;džbán se&nbsp;zteplalou vodou, jakou se&nbsp;zalévají kytky.</span></p>
          <p class="chunk" data-nb-ref-number="64" data-nb-words="61" data-nb-chars="357"><span class="idea" data-nb-ref-number="64" id="idea64" data-nb-words="61" data-nb-chars="357">V&nbsp;poledne se&nbsp;poklop zvedl a&nbsp;vpustil do&nbsp;jámy oslnivé světlo, za&nbsp;světlem košík, v&nbsp;košíku miska s&nbsp;trochu teplou pohankovou kaší a&nbsp;studený sleď volně ložený, přesolený. K&nbsp;tomu hliníková lžíce. Po&nbsp;siestě se&nbsp;do&nbsp;jámy spustil provazový žebřík. Semlela se&nbsp;chytil žebříku a&nbsp;zkoušel po&nbsp;něm vylézt. Jen se&nbsp;do&nbsp;provazů zašmodrchal, žebřík se&nbsp;s&nbsp;ním točil dokolečka dokola.</span></p>
          <p class="chunk" data-nb-ref-number="65" data-nb-words="118" data-nb-chars="744"><span class="idea" data-nb-ref-number="65" id="idea65" data-nb-words="118" data-nb-chars="744">„Drž se, my&nbsp;tě&nbsp;vytáhneme!“ ozvalo se&nbsp;shůry. Vytáhli ho&nbsp;dva agenti&nbsp;TCS. Nejdřív mu&nbsp;řekli, ať&nbsp;si&nbsp;dá&nbsp;bacha, aby mu&nbsp;nerozbili držku: agent Borufkadze a&nbsp;agent Rebarborina, že&nbsp;jsou agenti Tajné carské služby v&nbsp;civilu. Odvedli ho&nbsp;do&nbsp;maringotky bez koleček, na&nbsp;trámech napevno usazené, kousek od&nbsp;ropovodu. Na&nbsp;stěně visel barevný obraz cara Ivana Líbezného-Shovívavého, panovník v&nbsp;purpuru, s&nbsp;nalepenými vousy a&nbsp;korunou klenutou, spadající po&nbsp;uši a&nbsp;přes obočí. Po&nbsp;obličeji lezla caru moucha masařka. Zabzučela občas, promnula si&nbsp;přední končetiny a&nbsp;popolezla dál, na&nbsp;carově nose našla zalíbení. Přilepila se&nbsp;na&nbsp;něj a&nbsp;už tam zůstala, vytvořila na&nbsp;carském nose nepatřičné mateřské znaménko. Agent Rebarborina to&nbsp;postřehla, plácla plácačkou, a&nbsp;bylo po&nbsp;mouše.</span></p>
          <p class="chunk" data-nb-ref-number="66" data-nb-words="2" data-nb-chars="17"><span class="idea" data-nb-ref-number="66" id="idea66" data-nb-words="2" data-nb-chars="17">„Jméno!“ zvolala.</span></p>
          <p class="chunk" data-nb-ref-number="67" data-nb-words="9" data-nb-chars="58"><span class="idea" data-nb-ref-number="67" id="idea67" data-nb-words="9" data-nb-chars="58">„Matvěj Po&nbsp;Rouře Přišedší,“ řekl tribun Lidu Petr Semlela.</span></p>
          <p class="chunk" data-nb-ref-number="68" data-nb-words="31" data-nb-chars="225"><span class="idea" data-nb-ref-number="68" id="idea68" data-nb-words="31" data-nb-chars="225">„Kecáš, Semlelo,“ řekl agent Borufkadze. S&nbsp;hlavou skloněnou probíral se&nbsp;doklady na&nbsp;stole: občanský průkaz, řidičák a&nbsp;průkazka tribuna Lidu umožňující libovolnou přístupnost. „Tak spusť, holoubku, ať&nbsp;jsme o&nbsp;kapánek chytřejší.“</span></p>
          <p class="chunk" data-nb-ref-number="69" data-nb-words="27" data-nb-chars="166"><span class="idea" data-nb-ref-number="69" id="idea69" data-nb-words="27" data-nb-chars="166">„Zdá se, že&nbsp;vám dlužím vysvětlení, proč a&nbsp;jak jsem se&nbsp;ocitl ve&nbsp;Svazu euroasijských demokratických republik a&nbsp;co tady pohledávám. Dosud jsem k&nbsp;tomu neměl příležitost.“</span></p>
          <p class="chunk" data-nb-ref-number="70" data-nb-words="20" data-nb-chars="136"><span class="idea" data-nb-ref-number="70" id="idea70" data-nb-words="20" data-nb-chars="136">„To věru,“ souhlasil agent Borufkadze a&nbsp;agent Rebarborina si&nbsp;nachystala na&nbsp;prkénko blok, aby mohla všechno, co&nbsp;bude vyřčeno, zaznamenat.</span></p>
          <p class="chunk" data-nb-ref-number="71" data-nb-words="23" data-nb-chars="125"><span class="idea" data-nb-ref-number="71" id="idea71" data-nb-words="23" data-nb-chars="125">„A&nbsp;také vám musím říct, jak jsem přišel ke&nbsp;jménu Matvěj Po&nbsp;Rouře Přišedší, i&nbsp;když v&nbsp;průkazech mám uvedeno docela jiné jméno.“</span></p>
          <p class="chunk" data-nb-ref-number="72" data-nb-words="11" data-nb-chars="62"><span class="idea" data-nb-ref-number="72" id="idea72" data-nb-words="11" data-nb-chars="62">„To můžeš vynechat, to&nbsp;víme líp než ty,“ zasmál se&nbsp;Borufkadze.</span></p>
          <p class="chunk" data-nb-ref-number="73" data-nb-words="23" data-nb-chars="143"><span class="idea" data-nb-ref-number="73" id="idea73" data-nb-words="23" data-nb-chars="143">„Jméno Matvěj Po&nbsp;Rouře Přišedší neplatí, na&nbsp;to&nbsp;můžeš zapomenout, Semlelo,“ řekla Rebarborina s&nbsp;tužkou v&nbsp;ruce. „Tak spusť, ať&nbsp;mám co&nbsp;zapisovat.“</span></p>
          <p class="chunk" data-nb-ref-number="74" data-nb-words="70" data-nb-chars="462"><span class="idea" data-nb-ref-number="74" id="idea74" data-nb-words="70" data-nb-chars="462">Kus podzimu, celou zimu a&nbsp;začátek jara tribun Semlela, svojí podstatou řečník, nepromluvil s&nbsp;živým člověkem; eremita Matvěj Ukousnutý Nos mu&nbsp;neposkytl dostatek prostoru, až&nbsp;teprve teď mohl rozvinout své řečnické umění v&nbsp;plné šíři. Teď se&nbsp;ocitl ve&nbsp;svém živlu. Vždyť schopnost mluvit jej vynesla k&nbsp;výšinám tribunství Lidu.&nbsp;– Agent Rebarborina stenografovala a&nbsp;stenografovala, až&nbsp;měla postenografované tři bloky formátu&nbsp;A4 po&nbsp;osmdesáti listech a&nbsp;ruka jí&nbsp;zdřevěněla.</span></p>
          <p class="chunk" data-nb-ref-number="75" data-nb-words="12" data-nb-chars="86"><span class="idea" data-nb-ref-number="75" id="idea75" data-nb-words="12" data-nb-chars="86">„Nuže dobrá,“ rozhodl agent Borufkadze, „budeme pokračovat zítra, stejně už&nbsp;je&nbsp;pozdě.“</span></p>
          <p class="chunk" data-nb-ref-number="76" data-nb-words="52" data-nb-chars="327"><span class="idea" data-nb-ref-number="76" id="idea76" data-nb-words="52" data-nb-chars="327">Odvedli Semlelu zpátky k&nbsp;jámě a&nbsp;spustili ho&nbsp;dolů s&nbsp;omluvou, že&nbsp;lepší ubytování pro něj nemají, ale spustili za&nbsp;ním huňatou deku, aby byl ochráněn před nočním chladem. Vrátili mu&nbsp;také oblek a&nbsp;košili páchnoucí odvšivovací dezinfekcí, ale boty mu&nbsp;nevrátili. Odevzdali je&nbsp;k&nbsp;zevrubnému forenznímu vyšetření do&nbsp;laboratoře v&nbsp;Kosyginu.</span></p>
          <p class="chunk" data-nb-ref-number="77" data-nb-words="115" data-nb-chars="706"><span class="idea" data-nb-ref-number="77" id="idea77" data-nb-words="115" data-nb-chars="706">Tři dny po&nbsp;dvanáct hodin vyslýchali agenti&nbsp;TCS Petra Semlelu, než byli s&nbsp;výslechy hotovi. Jakmile byli hotovi, odvezli jej gazíkem po&nbsp;příšerné cestě do&nbsp;Kosigyna a&nbsp;z&nbsp;Kosigyna letadlem&nbsp;IL-2014 přímo do&nbsp;Moskvy. Nakoupili pro něj osobní prádlo ve&nbsp;třech vyhotoveních, šatstvo průměrné kvality pro letní sezónu, tenisky adidasky, smoking a&nbsp;kravatu, čepici s&nbsp;kšiltem, batůžek a&nbsp;lepenkový kufr, ostříhali ho&nbsp;a&nbsp;oholili, ubytovali jej v&nbsp;hotelu Stachanovec a&nbsp;řekli, že&nbsp;se&nbsp;odtud nemá ani hnout, musí počkat na&nbsp;pokyn. Ať&nbsp;si&nbsp;mezitím dobře rozmyslí, co&nbsp;by&nbsp;jako tribun Lidu v&nbsp;exilu mohl hostitelské zemi, Svazu euroasijských demokratických republik, nabídnout, když už&nbsp;ho&nbsp;tu&nbsp;živí, šatí a&nbsp;starají se&nbsp;o&nbsp;něj za&nbsp;carské peníze.</span></p>
        </section>
        <section>
          <p class="chunk" data-nb-ref-number="78" data-nb-words="178" data-nb-chars="1194"><span class="idea" data-nb-ref-number="78" id="idea78" data-nb-words="178" data-nb-chars="1194">Jediné okno ze&nbsp;Semlelova pokojíku v&nbsp;hotelu Stachanovec na&nbsp;Starém Městě moskevském vedlo do&nbsp;dvorku se&nbsp;třemi nadrozměrnými popelnicemi, nepojízdným dvoukolákem s&nbsp;okovanými koly a&nbsp;zchátralou hrušní bez hrušek. Scházeli se&nbsp;tu&nbsp;kocouři z&nbsp;celého Starého Města, aby si&nbsp;rozdělili rajóny a&nbsp;nelezli si&nbsp;navzájem za&nbsp;kočkami, kterých je&nbsp;v&nbsp;Moskvě dostatečné množství pro všechny kocoury, v&nbsp;některých čtvrtích dokonce přebytek. Není třeba si&nbsp;navzájem trhat uši, zasazovat bodné a&nbsp;sečné rány pro nějakou kočku. A&nbsp;přeci k&nbsp;šarvátkám docházelo, hlavně v&nbsp;noci budil tribuna válečný pokřik a&nbsp;bolestné sténání. Také se&nbsp;sem uchyloval zdvořilý bezdomovec Alexej kníže Krivoguboj s&nbsp;každodenní dvoulitrovou láhví denaturované vodky, aby si&nbsp;ji&nbsp;mohl na&nbsp;korbě nepojízdného dvoukoláku užívat sám, nerušen jinými, nezdvořilými bezprizornými, aby se&nbsp;nemusel s&nbsp;nikým dělit. Přicházely sem také hotelové ficky s&nbsp;kbelíky plnými nesnědeného jídla. Vysypávaly jídlo do&nbsp;popelnic pro knížete Alexeje, aby si&nbsp;mohl po&nbsp;probuzení vybrat nejchutnější kousky. Také havrani zde rokovali ve&nbsp;větvích zchátralé hrušky a&nbsp;nevadilo jim, že&nbsp;na&nbsp;hrušce žádné hrušky nerostou. Zbytky jídla, které jim sytý kníže Alexej po&nbsp;obědě přenechával, nepohrdli.</span></p>
          <p class="chunk" data-nb-ref-number="79" data-nb-words="113" data-nb-chars="720"><span class="idea" data-nb-ref-number="79" id="idea79" data-nb-words="113" data-nb-chars="720">Dny plynuly a&nbsp;Petr Semlela trpělivě čekal. Pozoroval spořádaný život na&nbsp;dvorku hotelu Stachanovec. Jídlo mu&nbsp;nosila čiperná Klaudia Zvonimirovna do&nbsp;pokoje v&nbsp;kastrůlkovém jídlonoši docela teplé a&nbsp;po jídle se&nbsp;pro nádobí vracela, usměvavá, vždy dobře naladěná. Pokaždé si&nbsp;s&nbsp;tribunem Lidu krapet zašpásovala a&nbsp;celá pomačkaná se&nbsp;slovy „I&nbsp;vy jeden, Petře Luďkoviči, vy&nbsp;vy&nbsp;vy&nbsp;vy“ odcházela z&nbsp;pokoje do&nbsp;skutečného života. Takto v&nbsp;hotelu Stachanovec, v&nbsp;čekání na&nbsp;událost, plynul čas. Kromě radovánek a&nbsp;pozorování života zabýval se&nbsp;tribun přemýšlením o&nbsp;věcech závažných a&nbsp;plánováním budoucnosti v&nbsp;osvobozené vlasti, neboť pevně věřil, že&nbsp;proklatí revolucionáři budou jednoho dne rozdrceni a&nbsp;on se&nbsp;tam vrátí. Vždyť je&nbsp;to&nbsp;jeho domov!</span></p>
          <p class="chunk" data-nb-ref-number="80" data-nb-words="75" data-nb-chars="487"><span class="idea" data-nb-ref-number="80" id="idea80" data-nb-words="75" data-nb-chars="487">Když se&nbsp;mu&nbsp;podařilo vypít poslední nápoj z&nbsp;minibaru a&nbsp;další už&nbsp;hotelový sluha nepřinesl, ozvalo se&nbsp;rázné zaklepání na&nbsp;dveře, ráznější než kterékoli jiné. Aniž by&nbsp;počkali na&nbsp;pokyn ke&nbsp;vstupu, vstoupili agenti&nbsp;TCS Borufkadze a&nbsp;Rebarborina. Oblečeni ve&nbsp;večerním, s&nbsp;kyticí tulipánů přivezenou zvláštním letadlem z&nbsp;Nizozemska: červené, žluté, bílé a&nbsp;temně modře žíhané. Kdo by&nbsp;něco takového od&nbsp;drsných agentů, za&nbsp;cara život dennodenně nasazujících v&nbsp;těžké, přetěžké službě, očekával… S&nbsp;kyticí!</span></p>
          <p class="chunk" data-nb-ref-number="81" data-nb-words="21" data-nb-chars="133"><span class="idea" data-nb-ref-number="81" id="idea81" data-nb-words="21" data-nb-chars="133">„Moc se&nbsp;neolizuj, ta&nbsp;je&nbsp;pro carevnu Káťu Zahloubanou,“ vyvedla Semlelu z&nbsp;omylu agent Rebarborina v&nbsp;róbě s&nbsp;hlubokým večerním dekoltem.</span></p>
          <p class="chunk" data-nb-ref-number="82" data-nb-words="21" data-nb-chars="118"><span class="idea" data-nb-ref-number="82" id="idea82" data-nb-words="21" data-nb-chars="118">„Obleč si, holoubku, smoking, jde se&nbsp;k&nbsp;carovi,“ houkl na&nbsp;něj Borufkadze. „Snad sis nemyslel, že&nbsp;je&nbsp;ta&nbsp;kytka pro tebe.“</span></p>
          <p class="chunk" data-nb-ref-number="83" data-nb-words="1" data-nb-chars="11"><span class="idea" data-nb-ref-number="83" id="idea83" data-nb-words="1" data-nb-chars="11">„Nemyslel.“</span></p>
          <p class="chunk" data-nb-ref-number="84" data-nb-words="80" data-nb-chars="514"><span class="idea" data-nb-ref-number="84" id="idea84" data-nb-words="80" data-nb-chars="514">Agenti přinesli Semlelovi také jeho boty Salamander, propuštěné z&nbsp;forenzního zkoumání s&nbsp;negativním nálezem. Ke&nbsp;smokingu se&nbsp;zrovna nehodí, ale jiné nemá. Car s&nbsp;carevnou to&nbsp;budou muset překousnout. Z&nbsp;hotelu Stachanovec vyšli zadním vchodem přes dvoreček. Kocouři před nimi prchali, Alexej kníže Krivoguboj na&nbsp;dvoukoláku povstal, sundal námořnickou čapku a&nbsp;hluboce se&nbsp;poklonil. Každý bezdomovec pozná policajta na&nbsp;dálku, i&nbsp;když je&nbsp;s&nbsp;kyticí a&nbsp;ve večerním, i&nbsp;ve spánku pozná policajta. Lépe je&nbsp;s&nbsp;nimi v&nbsp;dobrém vycházet.</span></p>
          <p class="chunk" data-nb-ref-number="85" data-nb-words="162" data-nb-chars="1068"><span class="idea" data-nb-ref-number="85" id="idea85" data-nb-words="162" data-nb-chars="1068">Na&nbsp;rohu Kvakinovy s&nbsp;Morozovovou na&nbsp;ně&nbsp;čekala čajka vyzdobená carskou vlajkou, aby se&nbsp;poznalo už&nbsp;z&nbsp;dálky, že&nbsp;jede kremelské panstvo, že&nbsp;je&nbsp;nezbytné klidit se&nbsp;mu&nbsp;z&nbsp;cesty. Auto nezamířilo rovnou do&nbsp;Kremlu. Nejdřív objeli Moskvu třikrát dokola a&nbsp;pak teprve na&nbsp;Rudé náměstí, podél mauzolea Vladimíra Iljiče. Před kremelskými vraty carský kočí zatroubil signál: dvakrát dlouze, dvakrát krátce a&nbsp;ještě jednou dlouze. Vrata se&nbsp;otevřela a&nbsp;čajka vplula bránou na&nbsp;první nádvoří. Rota maskovaných samopalníků s&nbsp;odjištěnými kalašnikovy vyskákala z&nbsp;úkrytů, aby jistila práci prohledávačů v&nbsp;modrých kapucích; vytáhli z&nbsp;čajky celou posádku i&nbsp;s&nbsp;řidičem a&nbsp;svlékli ji&nbsp;donaha, prohledali šatstvo, povrch těl i&nbsp;tělní dutiny. Celý proces proběhl s&nbsp;neuvěřitelnou rychlostí, jen u&nbsp;agenta Rebarboriny došlo k&nbsp;průtahům a&nbsp;Semlela si&nbsp;přitom všiml, že&nbsp;agent má&nbsp;podezřele krásná ňadra&nbsp;– skvělá práce plastického chirurga profesora Rasputinova, světové špičky v&nbsp;oboru. Ostatní prohledávači mezitím prohledali vnitřnosti, podvozek i&nbsp;motor carské čajky. Opatrnosti nikdy není dost, obzvláště v&nbsp;Kremlu.</span></p>
          <p class="chunk" data-nb-ref-number="86" data-nb-words="37" data-nb-chars="251"><span class="idea" data-nb-ref-number="86" id="idea86" data-nb-words="37" data-nb-chars="251">Na&nbsp;druhém nádvoří se&nbsp;proces zopakoval, také na&nbsp;třetím i&nbsp;na čtvrtém, na&nbsp;pátém se&nbsp;už&nbsp;prohlížeči spokojili s&nbsp;prostým ohmatáním prohlížených, jenom Rebarborina byla svlečena, práci profesora Rasputinova si&nbsp;ohmatávači z&nbsp;pátého nádvoří nechtěli nechat ujít.</span></p>
          <p class="chunk" data-nb-ref-number="87" data-nb-words="99" data-nb-chars="671"><span class="idea" data-nb-ref-number="87" id="idea87" data-nb-words="99" data-nb-chars="671">Na&nbsp;pátém nádvoří nemuseli znovu nasedat, čajka odjela bez nich. Směli vstoupit do&nbsp;nejvnitřnější budovy Kremlu, do&nbsp;carských prostor. Ujal se&nbsp;jich vrchní chodbař v&nbsp;bílých rukavičkách se&nbsp;dvěma pomocníky také v&nbsp;bílých rukavičkách. Všichni byli němí, aby nemohli vyzradit žádné z&nbsp;carských tajemství. Vrchní chodbař se&nbsp;blahosklonně usmíval a&nbsp;úsměv ho&nbsp;neopouštěl ani na&nbsp;chvíli, zatímco jeho pomocníci se&nbsp;neusmívali ani trošičku. Šli a&nbsp;šli; chodbař vpředu, Semlela s&nbsp;kyticí pro carevnu mezi Borufkadzem po&nbsp;levici a&nbsp;Rebarborinou po&nbsp;pravici, za&nbsp;nimi pomocníci chodbaře v&nbsp;zelených livrejích, bedlivě střehli podezřelý pohyb některého z&nbsp;příchozích. Byli připraveni citelně zasáhnout.</span></p>
          <p class="chunk" data-nb-ref-number="88" data-nb-words="168" data-nb-chars="1226"><span class="idea" data-nb-ref-number="88" id="idea88" data-nb-words="168" data-nb-chars="1226">Prošli obrazárnou s&nbsp;originálními plakáty Alfonse Muchy, s&nbsp;rozměrným Repinovým plátnem Burlaci na&nbsp;Volze, Leonardovou Monou Lisou, Šiškinovým Pšeničným polem, Čumpelíkovým Klementem Gottwaldem a&nbsp;skulpturou Beznohé běžkyně od&nbsp;umělkyně Chromy ze&nbsp;Senovážného náměstí, vešli do&nbsp;dvorany s&nbsp;prosklenou kupolí a&nbsp;šesti papoušky ara, ovládajícími hlavní světové jazyky: ruštinu, čínštinu, arabštinu, španělštinu, angličtinu a&nbsp;češtinu. Však také všemi těmito jazyky příchozí v&nbsp;Kremlu přivítali. Za&nbsp;papouščí dvoranou vedla chodba vyzdobená zbrojí rytířskou, bojarskou a&nbsp;bohatýrskou, a&nbsp;končila vysokánskými zlatými dveřmi s&nbsp;bohatým ornamentálním reliéfem, zavřenými platinovou závorou posázenou smaragdy, opály a&nbsp;ametysty zevnitř i&nbsp;zvenčí. Dva bujaří bojaři dva metry dvacet výšky a&nbsp;objemu nezanedbatelného, s&nbsp;vousisky do&nbsp;pasu, ozbrojení sekyrami na&nbsp;dvě strany blýskavými, širokými a&nbsp;do ostra nabroušenými, se&nbsp;zlatými šňůrami na&nbsp;rudých prsou a&nbsp;zlatými zuby v&nbsp;tlamách hlídali vchod do&nbsp;trůnního sálu, aby vrah, travič, nepřítel, myška ani muška poletuška nemohli proniknout k&nbsp;carovi báťuškovi, tatínkovi všeho lidu Svazu euroasijských demokratických republik, dobrovolně kolem cara přimknutých. Běda každé mouše, která by&nbsp;se&nbsp;o&nbsp;průnik pokusila!</span></p>
          <p class="chunk" data-nb-ref-number="89" data-nb-words="122" data-nb-chars="820"><span class="idea" data-nb-ref-number="89" id="idea89" data-nb-words="122" data-nb-chars="820">Chodbař špitl levému i&nbsp;pravému dveřníkovi do&nbsp;ucha heslo, dveřníci kývli hlavami, prohlédli ještě kytici tulipánů v&nbsp;Semlelově ruce, odsunuli závoru a&nbsp;otevřeli dveře do&nbsp;trůnního sálu s&nbsp;podlahou parketovou, znamenitě vyleštěnou, až&nbsp;oči přecházely. Na&nbsp;protějším konci místnosti se&nbsp;zvedalo schodiště mramorované, zlatem lemované, drahokamy posázené, rudým běhounem přikryté. Na&nbsp;vrcholu schodiště, až&nbsp;docela u&nbsp;stropu výjevy z&nbsp;nebeské říše pomalovaném se&nbsp;tyčil dvojtrůn, na&nbsp;dvojtrůnu car Ivan Laskavý-Shovívavý a&nbsp;vedle něj carevna Káťa Zahloubaná, oba v&nbsp;purpuru, zlatě a&nbsp;hermelínu z&nbsp;dvou tisíců sobolů sibiřských v&nbsp;zimě utracených. Roucha jejich spadala jako vodopád ze&nbsp;schodů podél koberce až&nbsp;k&nbsp;prvnímu stupni, aby audientisté nemuseli po&nbsp;strmých schodech do&nbsp;takové výšky a&nbsp;mohli políbit lem rouch jejich už&nbsp;na&nbsp;prvním schodku.</span></p>
          <p class="chunk" data-nb-ref-number="90" data-nb-words="53" data-nb-chars="355"><span class="idea" data-nb-ref-number="90" id="idea90" data-nb-words="53" data-nb-chars="355">Jakmile agenti se&nbsp;Semlelou vstoupili do&nbsp;trůnního sálu, chodbaři jim zručně podrazili nohy, aby se&nbsp;podle audienčního protokolu rozplácli na&nbsp;podlaze. K&nbsp;majestátům je&nbsp;třeba připlazit se&nbsp;po&nbsp;břiše. Chuděra kytka pro carevnu… Když se&nbsp;připlazili pod trůny, když políbili lemy jejich rouch a&nbsp;hodlali pozvednout oči k&nbsp;výšinám majestátů, uslyšeli mladistvý tenorek:</span></p>
          <p class="chunk" data-nb-ref-number="91" data-nb-words="6" data-nb-chars="36"><span class="idea" data-nb-ref-number="91" id="idea91" data-nb-words="6" data-nb-chars="36">„Kde vězíte, do&nbsp;řiti, takovou dobu!“</span></p>
          <p class="chunk" data-nb-ref-number="92" data-nb-words="27" data-nb-chars="158"><span class="idea" data-nb-ref-number="92" id="idea92" data-nb-words="27" data-nb-chars="158">Pozvedli zrak a&nbsp;zjistili, že&nbsp;car i&nbsp;carevna na&nbsp;trůnu nejsou živé bytosti, že&nbsp;jsou to&nbsp;figuríny voskové, umně zhotovené, jako by&nbsp;uprchly z&nbsp;muzea Madame Tussauds.</span></p>
          <p class="chunk" data-nb-ref-number="93" data-nb-words="164" data-nb-chars="1076"><span class="idea" data-nb-ref-number="93" id="idea93" data-nb-words="164" data-nb-chars="1076">Teprve za&nbsp;reprezentačním trůnním sálem vyleštěným, do&nbsp;očí bijícím jsou obytné carské komnaty, v&nbsp;nichž se&nbsp;odehrává skutečný carský život, carské panování. Odtud se&nbsp;vládne celé rozlehlé říši: demokraticky a&nbsp;také trochu despoticky. Samotná demokracie na&nbsp;všecko nestačí. Poddaní Svazu euroasijských demokratických republik smějí rozhodovat o&nbsp;svých osobních záležitostech: koho si&nbsp;vezmou za&nbsp;manžela či&nbsp;za&nbsp;manželku, jak se&nbsp;budou jmenovat jejich děti, kolik kaše sní, kolik hrachu, půjdou-li ve&nbsp;svém volném čase do&nbsp;kina, do&nbsp;čajovny nebo jen tak na&nbsp;procházku, co&nbsp;si&nbsp;obléknou v&nbsp;pátek a&nbsp;co v&nbsp;neděli, pořídí-li si&nbsp;hodinky Zaria nebo se&nbsp;budou neustále vyptávat kolemjdoucích, vedlesedících či&nbsp;stojících majitelů hodinek, aby něco nezanedbali, aby se&nbsp;dostavili včas, aby věděli. V&nbsp;dnešní době je&nbsp;i&nbsp;ve Svazu euroasijských demokratických republik mnohdy dobré vědět, kolik je&nbsp;hodin. Ve&nbsp;Svazu euroasijských demokratických republik má&nbsp;každý občan právo to&nbsp;vědět a&nbsp;nikdo mu&nbsp;toto právo nemůže odepřít. V&nbsp;tom spočívá podstata demokracie&nbsp;– občanská rovnost nejen před Bohem, ale také před zákonem.</span></p>
          <p class="chunk" data-nb-ref-number="94" data-nb-words="169" data-nb-chars="1140"><span class="idea" data-nb-ref-number="94" id="idea94" data-nb-words="169" data-nb-chars="1140">Mnohdy však při uskutečňování velkých myšlenek příliš demokracie překáží. Kdyby car Ivan Líbezný-Shovívavý, tatínek všech občanů Svazu, nechal hlasovat dumu o&nbsp;každé prkotině, kdyby měl zjišťovat, jaký názor mají všechny jeho národy, všichni poslanci, všichni občané na&nbsp;jeho carské nápady, nikdy by&nbsp;Svaz euroasijských republik nebyl vybudován a&nbsp;všichni by&nbsp;se&nbsp;museli spokojit s&nbsp;nostalgickou vzpomínkou na&nbsp;velký, mohutný SSSR, který se&nbsp;rozpadl vinou přílišné demokracie, o&nbsp;tom není sporu. Demokracie je&nbsp;skvělá věc, jenže má&nbsp;svoje limity. Je-li demokracie příliš, nedá se&nbsp;kloudně vládnout ani budovat a&nbsp;rozšiřovat říši. Demokracie mnohdy překáží vzletným myšlenkám. Parlament komplikuje věci zřejmé, jasné, sel­ským rozumem pochopitelné. Každý člen dumy si&nbsp;totiž myslí, že&nbsp;musí stůj co&nbsp;stůj vyjádřit svůj názor, i&nbsp;když ho&nbsp;nemá. Naštěstí car stojí nad dumou, carský rozum je&nbsp;rozumem nejrozumnějším a&nbsp;zároveň nadřazeným rozumům ostatním. Přebíjí všechny mdlé rozoumky poslanců, ministrů, expertů i&nbsp;lobbistů. Car Ivan Líbezný-Shovívavý je&nbsp;i&nbsp;přes mládí a&nbsp;částečnou otylost mužem velice nápaditým. Nikdo neví&nbsp;– ani carevna&nbsp;–, kam na&nbsp;ty&nbsp;nápady chodí.</span></p>
          <p class="chunk" data-nb-ref-number="95" data-nb-words="112" data-nb-chars="723"><span class="idea" data-nb-ref-number="95" id="idea95" data-nb-words="112" data-nb-chars="723">Pro Petra Semlelu byli car i&nbsp;carevna velikým překvapením; očekával postarší manželský pár, šedobradého vyzáblého tatínka miliardy poddaných a&nbsp;dobročinnou dámu zahalenou v&nbsp;hermelínu. Od&nbsp;kompjútru se&nbsp;na&nbsp;něj zubil obtloustlý bezvousý mladíček se&nbsp;zplihlými blonďatými vlasy po&nbsp;ramena, v&nbsp;leviskách s&nbsp;dírou na&nbsp;koleně a&nbsp;v&nbsp;sepraném tričku s&nbsp;nápisem „THE TWO HORSE BRAND IS&nbsp;GENUINE QUALITY“. Seděl na&nbsp;židli s&nbsp;kolečky&nbsp;– jako by&nbsp;z&nbsp;oka vypadla pohyblivé židli paní režisérky Vožaté ze&nbsp;studia sedm&nbsp;– a&nbsp;zobal čipsy z&nbsp;pytlíku. Carský obývák byl zařízen pohodlným nábytkem z&nbsp;Ikey, police na&nbsp;stěnách zaplněny disketami, na&nbsp;čelní stěně portrét Myšáka Mikyho od&nbsp;světoznámého umělce Andreje Varholy, pravá kopie serigrafie, sběratelský unikát.</span></p>
          <p class="chunk" data-nb-ref-number="96" data-nb-words="129" data-nb-chars="856"><span class="idea" data-nb-ref-number="96" id="idea96" data-nb-words="129" data-nb-chars="856">Nejvíc prostoru v&nbsp;rozlehlé místnosti zabírala hora pleteniny, jejímž původcem byla carevna Jekatěrina Zahloubaná, svěží mladá žena velkých ňader a&nbsp;útlého pasu, oblečená také v&nbsp;leviskách s&nbsp;dírou na&nbsp;koleně a&nbsp;v&nbsp;méně sepraném tričku bez nápisu. Pletla šálu pestrých barev pro bezprizorné, aby jim bylo v&nbsp;zimě méně zima. První dámy se&nbsp;začasté věnují dobročinnosti. Zároveň usilovně pracovala na&nbsp;zápisu do&nbsp;<em>Guinnessovy knihy rekordů</em> za&nbsp;nejdelší vlněnou šálu na&nbsp;světě upletenou na&nbsp;dvou jehlicích. Její ctižádostí bylo uplést šálu, do&nbsp;níž by&nbsp;se&nbsp;v&nbsp;zimě zabalili všichni bezdomovci Svazu euroasijských demokratických republik. Záměr vskutku velkorysý, carský a&nbsp;nesnadný. Jenže carevna Jekatěrina nebyla jen Zahloubaná, nýbrž také velice houževnatá, a&nbsp;nikdo v&nbsp;celém Svazu nepochyboval o&nbsp;tom, že&nbsp;si&nbsp;v&nbsp;příštím vydání <em>Guinnessovy knihy rekordů</em> přečte jméno své panovnice.</span></p>
          <p class="chunk" data-nb-ref-number="97" data-nb-words="37" data-nb-chars="241"><span class="idea" data-nb-ref-number="97" id="idea97" data-nb-words="37" data-nb-chars="241">Agenti&nbsp;TCS Borufkadze a&nbsp;Rebarborina si&nbsp;stoupli ke&nbsp;dveřím a&nbsp;dělali, že&nbsp;tam nejsou. Jen postrčili bezradného tribuna Lidu s&nbsp;pohmožděnou kytkou nizozemských tulipánů blíž k&nbsp;carovi. Moc mu&nbsp;tím nepomohli, neznal protokol, nevěděl jak se&nbsp;zachovat.</span></p>
          <p class="chunk" data-nb-ref-number="98" data-nb-words="7" data-nb-chars="45"><span class="idea" data-nb-ref-number="98" id="idea98" data-nb-words="7" data-nb-chars="45">„Piješ kvas?“ zeptal se&nbsp;ho&nbsp;car nekompromisně.</span></p>
          <p class="chunk" data-nb-ref-number="99" data-nb-words="20" data-nb-chars="133"><span class="idea" data-nb-ref-number="99" id="idea99" data-nb-words="20" data-nb-chars="133">„Nevím…“ vymáčkl ze&nbsp;sebe Semlela. Kvasu dosud neokusil, v&nbsp;hotelu Stachanovec, ač&nbsp;to&nbsp;byl hotel čtyřhvězdičkový, se&nbsp;mu&nbsp;kvasu nedostalo.</span></p>
          <p class="chunk" data-nb-ref-number="100" data-nb-words="21" data-nb-chars="164"><span class="idea" data-nb-ref-number="100" id="idea100" data-nb-words="21" data-nb-chars="164">„Piješ,“ rozhodl car. „Každý ve&nbsp;Svazu euroasijských demokratických republik a&nbsp;každý návštěvník Svazu euroasijských demokratických republik pije kvas.&nbsp;– Piješ kvas?“</span></p>
          <p class="chunk" data-nb-ref-number="101" data-nb-words="1" data-nb-chars="7"><span class="idea" data-nb-ref-number="101" id="idea101" data-nb-words="1" data-nb-chars="7">„Piju.“</span></p>
          <p class="chunk" data-nb-ref-number="102" data-nb-words="57" data-nb-chars="337"><span class="idea" data-nb-ref-number="102" id="idea102" data-nb-words="57" data-nb-chars="337">„Přineste kvas pro vzácného hosta!“ zvolal carským hlasem, a&nbsp;už tu&nbsp;byl Peťka s&nbsp;kvasem v&nbsp;broušené karafě a&nbsp;se sklenicí dosti rozměrnou, rovněž nabroušenou. Pro cara přinesl červenou plechovku kokakoly a&nbsp;pro carevnu cosi zeleného s&nbsp;brčkem. „Já jsem car, já&nbsp;kvas nemusím. A&nbsp;Káťa taky ne, protože je&nbsp;carevna,“ řekl car a&nbsp;lstivě se&nbsp;zašklebil.</span></p>
          <p class="chunk" data-nb-ref-number="103" data-nb-words="60" data-nb-chars="330"><span class="idea" data-nb-ref-number="103" id="idea103" data-nb-words="60" data-nb-chars="330">Agenti stáli u&nbsp;dveří a&nbsp;snažili se&nbsp;vypadat jako bytové zařízení. To&nbsp;agenti dokážou, mají výcvik a&nbsp;praxi při sledování zájmových osob. Semlela však o&nbsp;nich věděl, nevěděl však co&nbsp;s&nbsp;kvasem a&nbsp;co s&nbsp;kyticí. Bylo mu&nbsp;trapné. Pohlédl zoufale na&nbsp;agenty a&nbsp;ti mu&nbsp;napovídali gesty, že&nbsp;má&nbsp;dát kytici carevně, pak se&nbsp;napít kvasu a&nbsp;kvas pochválit.</span></p>
          <p class="chunk" data-nb-ref-number="104" data-nb-words="15" data-nb-chars="108"><span class="idea" data-nb-ref-number="104" id="idea104" data-nb-words="15" data-nb-chars="108">„To je&nbsp;pěkná kytice,“ pochválila carevna, odložila pletení, přijala kytici a&nbsp;přivoněla. „Pěkná, ale nevoní.“</span></p>
          <p class="chunk" data-nb-ref-number="105" data-nb-words="14" data-nb-chars="90"><span class="idea" data-nb-ref-number="105" id="idea105" data-nb-words="14" data-nb-chars="90">„Nevoní,“ připustil Semlela a&nbsp;vrhl vyčítavý pohled na&nbsp;agenty u&nbsp;dveří. „Voňavou mi&nbsp;nedali…“</span></p>
          <p class="chunk" data-nb-ref-number="106" data-nb-words="29" data-nb-chars="188"><span class="idea" data-nb-ref-number="106" id="idea106" data-nb-words="29" data-nb-chars="188">„Nevadí,“ řekla carevna, odložila kytici na&nbsp;podlahu a&nbsp;znovu se&nbsp;chopila jehlic. Přece ho&nbsp;nedá zastřelit kvůli tomu, že&nbsp;jemu, cizinci, dali agenti špatnou kytici. Určitě to&nbsp;udělali schválně.</span></p>
          <p class="chunk" data-nb-ref-number="107" data-nb-words="9" data-nb-chars="64"><span class="idea" data-nb-ref-number="107" id="idea107" data-nb-words="9" data-nb-chars="64">„Tak revoluci doma máte, revoluci vítěznou…“ řekl car spokojeně.</span></p>
          <p class="chunk" data-nb-ref-number="108" data-nb-words="19" data-nb-chars="142"><span class="idea" data-nb-ref-number="108" id="idea108" data-nb-words="19" data-nb-chars="142">„Ano, vaše imperátorská rozlehlosti, proto jsem se&nbsp;uchýlil k&nbsp;vám, do&nbsp;Svazu euroasijských demokratických republik, abych holý život zachránil.“</span></p>
          <p class="chunk" data-nb-ref-number="109" data-nb-words="5" data-nb-chars="27"><span class="idea" data-nb-ref-number="109" id="idea109" data-nb-words="5" data-nb-chars="27">„Zač stojí ten tvůj život?“</span></p>
          <p class="chunk" data-nb-ref-number="110" data-nb-words="6" data-nb-chars="55"><span class="idea" data-nb-ref-number="110" id="idea110" data-nb-words="6" data-nb-chars="55">„Záleží na&nbsp;okolnostech, vaše imperátorská rozlehlosti.“</span></p>
          <p class="chunk" data-nb-ref-number="111" data-nb-words="32" data-nb-chars="197"><span class="idea" data-nb-ref-number="111" id="idea111" data-nb-words="32" data-nb-chars="197">„Mám nápad, Semlelo. Nápadů mám habaděj, protože jsem chytrý a&nbsp;nápaditý, nejchytřejší a&nbsp;nejnápaditější. Tenhle nápad by&nbsp;se&nbsp;ti&nbsp;mohl zamlouvat.&nbsp;– Tribun Lidu, to&nbsp;je&nbsp;u&nbsp;vás hodně vysoké postavení, že?“</span></p>
          <p class="chunk" data-nb-ref-number="112" data-nb-words="6" data-nb-chars="44"><span class="idea" data-nb-ref-number="112" id="idea112" data-nb-words="6" data-nb-chars="44">„Dá se&nbsp;říci, vaše imperátorská rozlehlosti…“</span></p>
          <p class="chunk" data-nb-ref-number="113" data-nb-words="32" data-nb-chars="160"><span class="idea" data-nb-ref-number="113" id="idea113" data-nb-words="32" data-nb-chars="160">„A&nbsp;taky významné, že. Tribun Lidu mluví za&nbsp;Lid, vede Lid a&nbsp;hájí jeho zájmy. Jak je&nbsp;tedy možné, Semlelo, že&nbsp;se&nbsp;ti&nbsp;Lid vymkl z&nbsp;rukou a&nbsp;spáchal revoluci bez tebe?“</span></p>
          <p class="chunk" data-nb-ref-number="114" data-nb-words="19" data-nb-chars="119"><span class="idea" data-nb-ref-number="114" id="idea114" data-nb-words="19" data-nb-chars="119">„Těžko říct…“ soukal ze&nbsp;sebe tribun v&nbsp;rozpacích. „Ženská to&nbsp;zavinila, zblbla Lid, Lid bývá na&nbsp;ženské, Vlasta Revoluce.“</span></p>
          <p class="chunk" data-nb-ref-number="115" data-nb-words="13" data-nb-chars="72"><span class="idea" data-nb-ref-number="115" id="idea115" data-nb-words="13" data-nb-chars="72">„Chyba se&nbsp;stala, holoubku, jen si&nbsp;to&nbsp;přiznej! Ale chyba se&nbsp;dá&nbsp;napravit.“</span></p>
          <p class="chunk" data-nb-ref-number="116" data-nb-words="8" data-nb-chars="57"><span class="idea" data-nb-ref-number="116" id="idea116" data-nb-words="8" data-nb-chars="57">„Jenže jak, vaše imperátorská rozlehlosti, to&nbsp;je&nbsp;otázka…“</span></p>
          <p class="chunk" data-nb-ref-number="117" data-nb-words="26" data-nb-chars="148"><span class="idea" data-nb-ref-number="117" id="idea117" data-nb-words="26" data-nb-chars="148">„Těžké, přetěžké… Bez mé&nbsp;pomoci to&nbsp;nepůjde.&nbsp;– Globus!“ zvolal carským hlasem. V&nbsp;tu ránu tu&nbsp;byl Peťka s&nbsp;globem průměrné velikosti. „Ukaž, kde to&nbsp;je!“</span></p>
          <p class="chunk" data-nb-ref-number="118" data-nb-words="15" data-nb-chars="106"><span class="idea" data-nb-ref-number="118" id="idea118" data-nb-words="15" data-nb-chars="106">Semlela mlčky ukázal ukazovákem na&nbsp;naši krásnou zemi, na&nbsp;svoji nešťastnou vlast zmítanou krvavou revolucí.</span></p>
          <p class="chunk" data-nb-ref-number="119" data-nb-words="66" data-nb-chars="374"><span class="idea" data-nb-ref-number="119" id="idea119" data-nb-words="66" data-nb-chars="374">„Takové maličké,“ podivil se&nbsp;imperátor a&nbsp;napil se&nbsp;kokakoly. Vytáhl šuplík psacího stolu, kradmo pohlédl na&nbsp;carevnu, a&nbsp;když zjistil, že&nbsp;si&nbsp;hledí pletení a&nbsp;nehledí na&nbsp;něj, vytáhl koblih americké výroby s&nbsp;otvorem uprostřed&nbsp;– snad aby se&nbsp;mohl nosit na&nbsp;krku navlečený na&nbsp;šňůrce&nbsp;– a&nbsp;nacpal si&nbsp;ho&nbsp;lačně do&nbsp;chřtánu. Neměl by, carevna má&nbsp;pravdu, měl by&nbsp;raději zeleninu a&nbsp;více pohybu.</span></p>
          <p class="chunk" data-nb-ref-number="120" data-nb-words="9" data-nb-chars="64"><span class="idea" data-nb-ref-number="120" id="idea120" data-nb-words="9" data-nb-chars="64">„Ano, maličké… Ale jsou i&nbsp;menší, vaše imperátorská rozlehlosti.“</span></p>
          <p class="chunk" data-nb-ref-number="121" data-nb-words="11" data-nb-chars="59"><span class="idea" data-nb-ref-number="121" id="idea121" data-nb-words="11" data-nb-chars="59">„Opravdu? To&nbsp;snad ani nestojí za&nbsp;to. Přimknout by&nbsp;se&nbsp;měly.“</span></p>
          <p class="chunk" data-nb-ref-number="122" data-nb-words="4" data-nb-chars="24"><span class="idea" data-nb-ref-number="122" id="idea122" data-nb-words="4" data-nb-chars="24">„To věru,“ řekl Semlela.</span></p>
          <p class="chunk" data-nb-ref-number="123" data-nb-words="11" data-nb-chars="68"><span class="idea" data-nb-ref-number="123" id="idea123" data-nb-words="11" data-nb-chars="68">„Za Sovětského svazu to&nbsp;přece patřilo k&nbsp;Sovětskému svazu,“ řekl car.</span></p>
          <p class="chunk" data-nb-ref-number="124" data-nb-words="8" data-nb-chars="63"><span class="idea" data-nb-ref-number="124" id="idea124" data-nb-words="8" data-nb-chars="63">„Kdepak, nepatřilo,“ namítl Semlela. „Vlastně jako by&nbsp;patřilo…“</span></p>
          <p class="chunk" data-nb-ref-number="125" data-nb-words="39" data-nb-chars="275"><span class="idea" data-nb-ref-number="125" id="idea125" data-nb-words="39" data-nb-chars="275">„Patřilo,“ prohlásil panovník rozhodně. „Copak jsem se&nbsp;na&nbsp;Lomo­nosovově univerzitě na&nbsp;Leninských horách špatně učil historii své země? Co&nbsp;jednou patřilo, zas bude patřit. Žijí-li pak u&nbsp;vás také nějací občané Svazu euroasijských demokratických republik? Aspoň tři kdyby byli…“</span></p>
          <p class="chunk" data-nb-ref-number="126" data-nb-words="69" data-nb-chars="434"><span class="idea" data-nb-ref-number="126" id="idea126" data-nb-words="69" data-nb-chars="434">„Tři? Spousta jich tam žije, Svazáků. Desítky tisíc! Čepice prodávají a&nbsp;zlatá vejce, odznaky, hvězdičky, pelmeně a&nbsp;matrjošky, jantar v&nbsp;hroudách a&nbsp;taky kalašnikovy a&nbsp;tanky pod rukou, děvočky spanilé půjčují za&nbsp;poplatek, v&nbsp;šachy hrají, peníze utrácejí, na&nbsp;procházky chodí, v&nbsp;tramvajích jezdí, ba&nbsp;i&nbsp;v&nbsp;metru… Mnoho, přemnoho Svazáků u&nbsp;nás žije, dobře žije: pivo popíjejí, ze&nbsp;života se&nbsp;radují, domů se&nbsp;nechystají, revoluce se&nbsp;jich netýká.“</span></p>
          <p class="chunk" data-nb-ref-number="127" data-nb-words="25" data-nb-chars="185"><span class="idea" data-nb-ref-number="127" id="idea127" data-nb-words="25" data-nb-chars="185">„Nechce-li ptáček do&nbsp;hnízdečka, musí hnízdečko za&nbsp;ptáčkem,“ pravil car Ivan Líbezný-Shovívavý, tatínek všech Svazáků. „Dobřes promluvil, Petře Luďkoviči, v&nbsp;dohledné době ti&nbsp;dáme vědět.“</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./revoluce_023.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-8ku8Tto9ylCLHYzfy93P/Ed4yA0buoeRfP9x6YWnpgQ="></script>
  </body>
</html>