<!DOCTYPE html>
<html lang="cs">
  <head>
    <meta charset="utf-8">
    <link rel="icon" href="./favicon.png">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="V">
    <meta name="apple-mobile-web-app-capable" content="yes">
    <title>V • Revoluce!</title>
    <link rel="stylesheet" href="./style/style.min.css" media="screen" integrity="sha256-zqwh2ZAv03c4MNRG04qGapqDfOESw/lqZB7l4xi1RyY=">
    <style>
      :root {
        --accent-color: hsl(176, 71%, 37%);
      }
    </style>
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <link rel="prev" href="./revoluce_011.html">
    <link rel="next" href="./revoluce_013.html">
    <meta name="nb-order" content="8">
    <link rel="self" href="revoluce_012.html">
    <meta name="nb-identifier" content="binar-revoluce-bfa2d39">
    <meta name="nb-role" content="chapter">
  </head>
  <body data-nb-words="5988" data-nb-chars="36655" class="nb-role-chapter nb-custom-style">
    <nav role="doc-toc">
      <ul class="plain">
        <li><a href="revoluce_006.html">PRVNÍ ČÁST Před</a></li>
        <li><a href="revoluce_008.html">I</a></li>
        <li><a href="revoluce_009.html">II</a></li>
        <li><a href="revoluce_010.html">III</a></li>
        <li><a href="revoluce_011.html">IV</a></li>
        <li><a href="revoluce_012.html">V</a></li>
        <li><a href="revoluce_013.html">VI</a></li>
        <li><a href="revoluce_014.html">VII</a></li>
        <li><a href="revoluce_015.html">VIII</a></li>
        <li><a href="revoluce_016.html">IX</a></li>
        <li><a href="revoluce_017.html">DRUHÁ ČÁST Po</a></li>
        <li><a href="revoluce_019.html">I</a></li>
        <li><a href="revoluce_020.html">II</a></li>
        <li><a href="revoluce_021.html">III</a></li>
        <li><a href="revoluce_022.html">IV</a></li>
        <li><a href="revoluce_023.html">V</a></li>
        <li><a href="revoluce_024.html">VI</a></li>
        <li><a href="revoluce_025.html">VII</a></li>
        <li><a href="revoluce_026.html">Epilog</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./revoluce_011.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="1" data-nb-chars="1"><span class="idea" data-nb-ref-number="1" id="idea1" data-nb-words="1" data-nb-chars="1">V</span></h1>
        <p class="chunk" data-nb-ref-number="2" data-nb-words="134" data-nb-chars="776"><span class="idea" data-nb-ref-number="2" id="idea2" data-nb-words="134" data-nb-chars="776">Seděl na&nbsp;podlaze uprostřed kobky nula nula šest v&nbsp;krejčovském posedu, jako kdyby šil císařovy nové šaty. Žádné šaty však nešil, ani se&nbsp;nepohnul, byl ve&nbsp;stabilizovaném stavu. Zdálo se, že&nbsp;hledí do&nbsp;zdi, prohlíží si&nbsp;rytiny, škrabky, bezděčné skvrny a&nbsp;narušení způsobené hlodavým časem. Zdálo se, že&nbsp;naslouchá zvukům, jež se&nbsp;čas od&nbsp;času uvolní z&nbsp;ticha a&nbsp;dolehnou až&nbsp;sem, do&nbsp;tůně určené zatoulaným duším. Svou duši neztratil, je&nbsp;tu&nbsp;s&nbsp;ním, slyší, jak tiše tiká. Jeho duch si&nbsp;obul boty, pevnou kličkou zavázal tkaničky a&nbsp;vykročil. Snadno prošel zdí a&nbsp;nemusel dbát výzev, aby zůstal stát nebo střelí, aby si&nbsp;vzal čistý kapesník, aby se&nbsp;včas vrátil. Aby nikam nechodil, kam by&nbsp;chodil, stejně nikam nedojde. Co&nbsp;by&nbsp;tam dělal, nic nového tam neobjeví, nic nového není, všechno už&nbsp;tu&nbsp;bylo.</span></p>
        <p class="chunk" data-nb-ref-number="3" data-nb-words="108" data-nb-chars="683"><span class="idea" data-nb-ref-number="3" id="idea3" data-nb-words="108" data-nb-chars="683">Neuposlechl a&nbsp;šel dál nedbaje kamínků v&nbsp;botách, mašíroval přerostlou trávou, která ho&nbsp;převyšovala. Bujní koníci luční před ním uskakovali v&nbsp;obavách, aby si&nbsp;některého nevybral, neosedlal, aby ho&nbsp;v&nbsp;prudkém trysku neuštval. Škrábal se&nbsp;do&nbsp;kopce mezi borovicemi, prodíral se&nbsp;ostružiním, netýkavkami, rulíky zlomocnými, trávou ostřicí, přesličkami a&nbsp;plavuní, borůvčím a&nbsp;hložím, trním. Zlovolné šlahouny opatřené vratiháčky ho&nbsp;tahaly za&nbsp;tkaničky v&nbsp;botách, až&nbsp;se&nbsp;jim podařilo kličky uvolnit, rozvázat a&nbsp;rozšněrovat. Šňůrky plandaly kolem nohou a&nbsp;Dušánek se&nbsp;polekal, že&nbsp;mu&nbsp;zas něco strčí do&nbsp;bot. Duch jeho se&nbsp;raději zul a&nbsp;vrátil se&nbsp;do&nbsp;vězení. V&nbsp;kobce nula nula šest má&nbsp;pevnou půdu pod nohama.</span></p>
        <p class="chunk" data-nb-ref-number="4" data-nb-words="229" data-nb-chars="1548"><span class="idea" data-nb-ref-number="4" id="idea4" data-nb-words="229" data-nb-chars="1548">Na&nbsp;stoličce u&nbsp;vachrlatého stolku seděla Ráchel Pospíšilová, vězeňská kaplanka a&nbsp;všeobecná věřící bez konfese, duchovní utěšitelka utěšitelných bez rozdílu rasy, národa i&nbsp;přesvědčení, vyznání a&nbsp;duchovního směřování. Takováto duchovní může poskytovat duchovní vzpruhu vězňům napříč konfesemi, také ateistům prahnoucím po&nbsp;něčem vyšším, lidem hledajícím, dezorientovaným a&nbsp;tápajícím, ukotveným i&nbsp;neukotveným. Nedostalo se&nbsp;jí&nbsp;matoucího teologického vzdělání, které by&nbsp;ji&nbsp;určovalo k&nbsp;jednomu pohledu a&nbsp;vylučovalo z&nbsp;pohledů jiných. Vystudovala Vysokou školu ekonomickou v&nbsp;Praze, absolvovala ji&nbsp;s&nbsp;prospěchem průměrným. Ráchel je&nbsp;krásná žena. Okouzlující. Kdyby měla špetku ctižádosti, mohla se&nbsp;stát Miss Holešovice. Kdyby se&nbsp;bývala byla přihlásila do&nbsp;soutěže, byli by&nbsp;po&nbsp;ní&nbsp;chňapli hned. Proč by&nbsp;měla být Miss Holešovice nebo třeba Miss World, když to&nbsp;nemá zapotřebí. Ví, že&nbsp;je&nbsp;pěkná ženská, ale nezakládá si&nbsp;na&nbsp;tom, o&nbsp;svém poslání má&nbsp;jiné představy. Dostalo se&nbsp;jí&nbsp;náhlého vnuknutí, že&nbsp;má&nbsp;pomáhat bližním v&nbsp;tísni. Vnuknutí přišlo shůry. Místo přihlášky do&nbsp;soutěže o&nbsp;královnu krásy podala žádost o&nbsp;místo kaplanky ve&nbsp;věznici. Požádala písemně a&nbsp;její žádost byla pro nedostatečnou kvalifikaci zamítnuta. Jako by&nbsp;vnuknutí nestačilo! Pokusila se&nbsp;tedy navštívit ředitele věznice ve&nbsp;věznici, jenže narazila&nbsp;– stejně jako nedávno paní Beránková&nbsp;– na&nbsp;nekompromisní bábu ve&nbsp;vrátnici. Však oni vědí, proč dávají do&nbsp;vrátnic nekompromisní báby! Vyčíhla si&nbsp;tedy pana ředitele v&nbsp;nestřeženém okamžiku, když kráčel Jankovcovou ulicí od&nbsp;zubaře s&nbsp;krvavým kapesníkem před ústy.</span></p>
        <p class="chunk" data-nb-ref-number="5" data-nb-words="13" data-nb-chars="111"><span class="idea" data-nb-ref-number="5" id="idea5" data-nb-words="13" data-nb-chars="111">„Rád bych, slečno,“ pravil hlasem ovlivněným zásahem zubařových kleští, „jenže nemáte požadovanou kvalifikaci…“</span></p>
        <p class="chunk" data-nb-ref-number="6" data-nb-words="8" data-nb-chars="53"><span class="idea" data-nb-ref-number="6" id="idea6" data-nb-words="8" data-nb-chars="53">„Vysoká škola ekonomická v&nbsp;Praze a&nbsp;vnuknutí nestačí?“</span></p>
        <p class="chunk" data-nb-ref-number="7" data-nb-words="22" data-nb-chars="143"><span class="idea" data-nb-ref-number="7" id="idea7" data-nb-words="22" data-nb-chars="143">„Snad kdybyste měla vlivnou protekci…“ couval ředitel podél plotu u&nbsp;říčního přístavu a&nbsp;kapesník se&nbsp;mu&nbsp;plnil. Podala mu&nbsp;svůj balíček papírových.</span></p>
        <p class="chunk" data-nb-ref-number="8" data-nb-words="12" data-nb-chars="74"><span class="idea" data-nb-ref-number="8" id="idea8" data-nb-words="12" data-nb-chars="74">„Vy byste mohl být nejlepší protekcí, pane řediteli, když to&nbsp;jinak nejde.“</span></p>
        <p class="chunk" data-nb-ref-number="9" data-nb-words="22" data-nb-chars="157"><span class="idea" data-nb-ref-number="9" id="idea9" data-nb-words="22" data-nb-chars="157">„Vidíte, tohle mě&nbsp;nenapadlo…“ řekl vděčný ředitel, vyplivl chuch­valec krve na&nbsp;červené ploštice pílící přes chodník a&nbsp;přijal Ráchel Pospíšilovou za&nbsp;kaplanku.</span></p>
        <p class="chunk" data-nb-ref-number="10" data-nb-words="126" data-nb-chars="781"><span class="idea" data-nb-ref-number="10" id="idea10" data-nb-words="126" data-nb-chars="781">Na&nbsp;stoličce v&nbsp;kobce nula nula šest seděla proto, že&nbsp;hodlala poskytnout vězni Dušanu Beránkovi duchovní útěku. Vždyť za&nbsp;přípravu revoluce mu&nbsp;hrozil děsivý trest a&nbsp;takovíto vězni duchovní útěchu nutně potřebují, třebaže o&nbsp;tom někdy ani nevědí. Ráchel pochopila, že&nbsp;Dušánkův duch se&nbsp;někde toulá, nechtěla ho&nbsp;rušit, trpělivě čekala na&nbsp;stoličce bez opěradla, až&nbsp;se&nbsp;vrátí do&nbsp;Dušánka. Jak tam tak nečinně seděla a&nbsp;na Dušánka hleděla, zjistila, že&nbsp;má&nbsp;ten vězeň obviněný z&nbsp;přípravy revoluce podivný, záhadný výraz v&nbsp;obličeji, že&nbsp;se&nbsp;kolem něj rozprostírá svatozář, která hřeje, která místo toho, aby jej chránila jako pancíř, ji&nbsp;přitahuje. Měla nutkání sáhnout si&nbsp;na&nbsp;Dušánka nebo aspoň si&nbsp;ohřát křehnoucí dlaně. Jenže to&nbsp;by&nbsp;nesměla být úřední osobou při výkonu své profese vězeňské kaplanky.</span></p>
        <p class="chunk" data-nb-ref-number="11" data-nb-words="145" data-nb-chars="904"><span class="idea" data-nb-ref-number="11" id="idea11" data-nb-words="145" data-nb-chars="904">Jakmile se&nbsp;duše Dušánkova vrátila a&nbsp;Dušánek spatřil na&nbsp;stoličce bez opěradla kaplanku, rázem se&nbsp;do&nbsp;ní&nbsp;zamiloval. Něco takového se&nbsp;mu&nbsp;dosud nepřihodilo. Zamilovaný byl už&nbsp;samozřejmě několikrát, poprvé ve&nbsp;školce do&nbsp;Věrky v&nbsp;zástěrce s&nbsp;Rumcajsem, Cipískem a&nbsp;Mankou, na&nbsp;elektrotechnické průmyslovce se&nbsp;také zamiloval do&nbsp;dívky, jejíž jméno už&nbsp;zapomněl, v&nbsp;rádiu se&nbsp;zamiloval jakbysmet, několikrát se&nbsp;do&nbsp;krásných žen zakoukal na&nbsp;ulici, v&nbsp;parku, na&nbsp;koncertu i&nbsp;cestou v&nbsp;tramvaji. Naposledy to&nbsp;bylo zrovna tady, v&nbsp;kobce nula nula šest, do&nbsp;Lucie, zapisovatelky nočního prokurátora Vody, ale to&nbsp;všechno byla jen taková povrchní vzplanutí, propuky touhy tělesné, nic závažného. Pokaždé, když se&nbsp;s&nbsp;něčím takovým svěřil mamince, maminka mu&nbsp;to&nbsp;rozmluvila, protože dobře věděla, co&nbsp;taková kterákoli ženská&nbsp;– sebe nevyjímajíc&nbsp;– dokáže s&nbsp;chlapem udělat. A&nbsp;kdo by&nbsp;jí&nbsp;pak klepal koberce! Ale tady a&nbsp;teď mu&nbsp;to&nbsp;nikdo nerozmluví.</span></p>
        <p class="chunk" data-nb-ref-number="12" data-nb-words="93" data-nb-chars="600"><span class="idea" data-nb-ref-number="12" id="idea12" data-nb-words="93" data-nb-chars="600">Světe, zboř se! Také Ráchel Pospíšilová, krásná duchovní útěcha potřebných, když ho&nbsp;v&nbsp;kobce nula nula šest spatřila v&nbsp;pozici krejčíka, také ona se&nbsp;do&nbsp;něj rázem zamilovala. Hleděli na&nbsp;sebe jako ti&nbsp;dva ve&nbsp;Veroně, nemohli uvěřit vlastním očím a&nbsp;něco říkat bylo zbytečné, nicneříkající. Dušánek slyšel zcela zřetelně tepot krve ve&nbsp;svých i&nbsp;v&nbsp;Rácheliných cévách, hukot rudého řečiště. Jenže selektivní sluch mu&nbsp;nedovolil zaslechnout klapnutí klapky na&nbsp;špehýrce ve&nbsp;dveřích, ani Ráchel neuslyšela klíč v&nbsp;zámku. Dveře se&nbsp;otevřely a&nbsp;Béďa velitel, klíčník, rázně ukončil služební návštěvu kaplanky u&nbsp;obviněného.</span></p>
        <p class="chunk" data-nb-ref-number="13" data-nb-words="10" data-nb-chars="70"><span class="idea" data-nb-ref-number="13" id="idea13" data-nb-words="10" data-nb-chars="70">„Pan ředitel s&nbsp;vámi, slečno kaplanko, nutně potřebuje mluvit. Osobně.“</span></p>
        <p class="chunk" data-nb-ref-number="14" data-nb-words="205" data-nb-chars="1356"><span class="idea" data-nb-ref-number="14" id="idea14" data-nb-words="205" data-nb-chars="1356">Nic nechápala, vůbec tomu nerozuměla. Netušila, že&nbsp;zrovna jí&nbsp;se&nbsp;může něco takového přihodit, a&nbsp;navíc při výkonu povolání! Vždyť je&nbsp;tady pro všecky, není tu&nbsp;jen pro jednoho, byť by&nbsp;byl nejpotřebnějším. Vždyť mu&nbsp;za&nbsp;přípravu revoluce hrozí absolutní trest! Na&nbsp;revolucionářích je&nbsp;cosi úžasného, obecně imponujícího. Třeba Ernesto Che Guevara, lékař z&nbsp;Argentiny a&nbsp;kubánský ministr průmyslu zabitý v&nbsp;Bolívii! Tolik let uplynulo od&nbsp;smrti tohoto charismatického muže, a&nbsp;přesto jeho romantická podobizna stále zaplavuje svět: na&nbsp;zdech slumů ve&nbsp;velkoměstech všech kontinentů, na&nbsp;tričkách rozervanců i&nbsp;nevzdělanců, kteří ani nevědí, co&nbsp;na&nbsp;sobě nosí, na&nbsp;plakátech, na&nbsp;reklamách. Také na&nbsp;etiketě lihoviny s&nbsp;rumovou příchutí, višňovou šťávou a&nbsp;karamelem ze&nbsp;Štítiny pod nápisem „HASTA LA&nbsp;VICTORIA SIEMPRE“ hledí na&nbsp;pijáky jeho odhodlaná revoluční tvář s&nbsp;rudou hvězdou na&nbsp;baretu.&nbsp;– Nebo Lenin! Vždyť ten drobný človíček obrátil naruby celý svět a&nbsp;stále ještě láká, stále tu&nbsp;ještě straší ten maják, zvon, Lenin, stále mu&nbsp;není konec… Mladistvý zápal, posedlost myšlenkou změnit svět, plápol v&nbsp;očích, vize nového, spravedlivého řádu, naděje, že&nbsp;revoluce splní všechna očekávání, nejbujnější sny a&nbsp;tužby nás ponižovaných, utlačovaných, bitých… Ano, lze pochopit, když dívka, žena utlačovaná a&nbsp;bitá, posedlá revolucí, vzplane k&nbsp;revolu­cionáři a&nbsp;zahrne jej láskou nejvroucnější.</span></p>
        <p class="chunk" data-nb-ref-number="15" data-nb-words="119" data-nb-chars="787"><span class="idea" data-nb-ref-number="15" id="idea15" data-nb-words="119" data-nb-chars="787">Ráchel Pospíšilová nebyla ženou utlačovanou a&nbsp;bitou, nebyla posedlá revolucí, vždyť měla poslání: pomáhat potřebným, poskytovat jim duchovní útěchu. A&nbsp;teď to&nbsp;na&nbsp;ni&nbsp;spadlo bez varování. Ocitla se&nbsp;v&nbsp;situaci, které nerozuměla. Sobě nerozuměla. Vždyť Dušan Beránek nebyl prvním mužem, kterého v&nbsp;životě potkala. Ani druhým, ani třetím… Do&nbsp;vytouženého prince měl daleko. Kolik možností už&nbsp;zavrhla, kolik příležitostí ji&nbsp;nechalo chladnou. Muže, kteří se&nbsp;kolem ní&nbsp;rojili, brala jako cosi, co&nbsp;existuje a&nbsp;má v&nbsp;lidském životě nezastupitelné poslání, kompatibilní s&nbsp;posláním ženy. Na&nbsp;takové kompatibility má&nbsp;ona času dost! Snad jednou, v&nbsp;budoucnu… Myslela si, že&nbsp;ji&nbsp;něco takového nemůže potkat, je&nbsp;přece profesionální utěšitelkou! Žádný z&nbsp;jejích svěřenců nesmí být preferován. A&nbsp;teď takové nadělení!</span></p>
        <p class="chunk" data-nb-ref-number="16" data-nb-words="89" data-nb-chars="529"><span class="idea" data-nb-ref-number="16" id="idea16" data-nb-words="89" data-nb-chars="529">Upíjela vystydlou kávu a&nbsp;nevnímala její chuť, její vystydlost. Pokoušela se&nbsp;přemýšlet o&nbsp;svém stavu, ale nic nenapřemýšlela. Přistihla se&nbsp;jen, jak se&nbsp;pitomě usmívá a&nbsp;neví čemu. Plakat by&nbsp;měla! Hořekovat, že&nbsp;ji&nbsp;potkalo neštěstí. Vždyť se&nbsp;zamilovala do&nbsp;člověka, kterého odsoudí k&nbsp;smrti a&nbsp;popraví. Jakou mu&nbsp;pak bude utěšitelkou? Jak jej doprovodí na&nbsp;popraviště, jaká slova útěchy!&nbsp;– Řekne mu, že&nbsp;ho&nbsp;miluje? Že&nbsp;je&nbsp;pro ni&nbsp;život bez něj bezútěšnou pustinou? Požádá ho&nbsp;snad, aby neumíral? To&nbsp;se&nbsp;mu&nbsp;pak bude, panečku, odcházet na&nbsp;věčnost!</span></p>
        <p class="chunk" data-nb-ref-number="17" data-nb-words="88" data-nb-chars="495"><span class="idea" data-nb-ref-number="17" id="idea17" data-nb-words="88" data-nb-chars="495">Měla by&nbsp;od&nbsp;toho utéct, dokud je&nbsp;čas. Odejít z&nbsp;věznice a&nbsp;už se&nbsp;tam nikdy neukázat. Nasednout do&nbsp;vlaku a&nbsp;odjet by&nbsp;měla, až&nbsp;kam jsou natažené koleje. Ta&nbsp;láska je&nbsp;problém. Tak obrovský problém, že&nbsp;na&nbsp;něj nemůže stačit. Nemá tolik síly, aby tak obludnou tíhu unesla. Nejdřív se&nbsp;musí uklidnit, vzít rozum do&nbsp;hrsti. Každá situace musí mít přece východisko, jenom je&nbsp;najít. Nebo počkat, až&nbsp;se&nbsp;to&nbsp;samo vyřeší. Vtom si&nbsp;uvědomila, jak se&nbsp;tahle situace sama vyřeší… Vykřikla zděšením. Ale nikdo ji&nbsp;neslyšel.</span></p>
        <blockquote class="chunk" data-nb-ref-number="18" data-nb-words="2" data-nb-chars="14"><span class="idea" data-nb-ref-number="18" id="idea18" data-nb-words="2" data-nb-chars="14"><p><em>Drahá maminko,</em></p></span></blockquote>
        <blockquote class="chunk" data-nb-ref-number="19" data-nb-words="54" data-nb-chars="321"><span class="idea" data-nb-ref-number="19" id="idea19" data-nb-words="54" data-nb-chars="321"><p><em>nejprve přijmi srdečný pozdrav z&nbsp;vězení. Je&nbsp;to&nbsp;zvláštní, že&nbsp;zrovna tady, v&nbsp;kriminále, se&nbsp;mi&nbsp;přiházejí příhody, jaké se&nbsp;mi&nbsp;dosud nepřihodily ani v&nbsp;rozhlase, ani v&nbsp;lese, ani kdekoli jinde. Příhody osudové. Asi to&nbsp;bude mým vnitřním životem, pro který jsem našel v&nbsp;kobce příznivé podmínky. Obzvlášť nyní, když tu&nbsp;není Pštros.</em></p></span></blockquote>
        <p class="chunk" data-nb-ref-number="20" data-nb-words="121" data-nb-chars="658"><span class="idea" data-nb-ref-number="20" id="idea20" data-nb-words="121" data-nb-chars="658"><em>Mám však pocit, že&nbsp;dost dobře nerozlišuji, co&nbsp;je&nbsp;doopravdy a&nbsp;co se&nbsp;mi&nbsp;zdá. Copak mě&nbsp;tu&nbsp;můžou navštívit dvě krásné ženy, jedna za&nbsp;druhou? A&nbsp;přece se&nbsp;tak stalo. Lucie přišla s&nbsp;nočním prokurátorem, o&nbsp;té jsem Ti&nbsp;už&nbsp;psal, a&nbsp;za pár dnů další, mnohem krásnější, úplně sama. Jenže neměla moc času, musela k&nbsp;panu řediteli. Ani nevím, jak se&nbsp;jmenuje. Budu jí&nbsp;říkat Ráchel, třeba se&nbsp;tak doopravdy jmenuje. Nedá se&nbsp;nic dělat, ve&nbsp;vězení musí být kázeň, vězení není pionýrský tábor. Ráchel si&nbsp;vezmu za&nbsp;ženu a&nbsp;tentokrát si&nbsp;do&nbsp;toho, drahá maminko, nenechám od&nbsp;Tebe kecat. Už&nbsp;je&nbsp;mi&nbsp;třicet sedm, už&nbsp;mám nejvyšší čas. Kluci z&nbsp;průmyslovky jsou všichni ženatí a&nbsp;většina má&nbsp;děcka.</em></span></p>
        <p class="chunk" data-nb-ref-number="21" data-nb-words="27" data-nb-chars="144"><span class="idea" data-nb-ref-number="21" id="idea21" data-nb-words="27" data-nb-chars="144"><em>Jen počkej, až&nbsp;Ti&nbsp;ji&nbsp;přivedu domů, žasnout budeš. Už&nbsp;by&nbsp;to&nbsp;nemělo dlouho trvat, vždyť na&nbsp;mě&nbsp;nic nemají. Jenom se&nbsp;vyřídí nějaké formality a&nbsp;bude.</em></span></p>
        <p class="chunk" data-nb-ref-number="22" data-nb-words="13" data-nb-chars="68"><em><span class="idea" data-nb-ref-number="22" id="idea22" data-nb-words="6" data-nb-chars="36">Mnoho pozdravů a&nbsp;přání všeho dobrého<br></span>
<span class="idea" data-nb-ref-number="23" id="idea23" data-nb-words="6" data-nb-chars="27">Ti&nbsp;z&nbsp;vězení posílá Tvůj syn<br></span>
<span class="idea" data-nb-ref-number="24" id="idea24" data-nb-words="1" data-nb-chars="5">Dušan</span></em></p>
        <p class="chunk" data-nb-ref-number="23" data-nb-words="76" data-nb-chars="403"><span class="idea" data-nb-ref-number="25" id="idea25" data-nb-words="76" data-nb-chars="403">Věděl, že&nbsp;přijde zas, ačkoli si&nbsp;nestačili vyměnit jediné slovíčko. Ani na&nbsp;letmý pozdrav tu&nbsp;nebylo místo, a&nbsp;přece si&nbsp;byl jistý, že&nbsp;ho&nbsp;znovu vyhledá a&nbsp;dál ho&nbsp;bude navštěvovat. Věděl, že&nbsp;mu&nbsp;zůstane natrvalo. Až&nbsp;ho&nbsp;odtud pustí, popadne ji&nbsp;za&nbsp;ruku a&nbsp;odvede k&nbsp;mamince. Vezme si&nbsp;ji&nbsp;za&nbsp;ženu, porodí mu&nbsp;dítě. Tak tomu bude, tak tak tak a&nbsp;ne jinak! Mamince nezbude než se&nbsp;stát babičkou. Vždyť to&nbsp;není žádná hanba.</span></p>
        <p class="chunk" data-nb-ref-number="24" data-nb-words="41" data-nb-chars="252"><span class="idea" data-nb-ref-number="26" id="idea26" data-nb-words="41" data-nb-chars="252">A&nbsp;skutečně! Uprostřed noci, aniž zaslechl klíč v&nbsp;zámku a&nbsp;skřípot veřejí, stála Ráchel uprostřed kobky nula nula šest a&nbsp;dívala se&nbsp;na&nbsp;Dušánka schouleného na&nbsp;slamníku. Pomalu, pomaloučku si&nbsp;sundala sandálky a&nbsp;vhupla za&nbsp;ním pod deku. Něco takového nečekal.</span></p>
        <p class="chunk" data-nb-ref-number="25" data-nb-words="9" data-nb-chars="49"><span class="idea" data-nb-ref-number="27" id="idea27" data-nb-words="9" data-nb-chars="49">Jmenuji se&nbsp;Ráchel a&nbsp;jsem do&nbsp;tebe celá zamilovaná.</span></p>
        <p class="chunk" data-nb-ref-number="26" data-nb-words="7" data-nb-chars="30"><span class="idea" data-nb-ref-number="28" id="idea28" data-nb-words="7" data-nb-chars="30">–&nbsp;Já vím, jinak bys tu&nbsp;nebyla.</span></p>
        <p class="chunk" data-nb-ref-number="27" data-nb-words="11" data-nb-chars="46"><span class="idea" data-nb-ref-number="29" id="idea29" data-nb-words="11" data-nb-chars="46">–&nbsp;To je&nbsp;pravda, teď tu&nbsp;jsem. Co&nbsp;s&nbsp;tím uděláme?</span></p>
        <p class="chunk" data-nb-ref-number="28" data-nb-words="9" data-nb-chars="39"><span class="idea" data-nb-ref-number="30" id="idea30" data-nb-words="9" data-nb-chars="39">–&nbsp;Půjdeme k&nbsp;mamince a&nbsp;řekneme jí&nbsp;o&nbsp;tom.</span></p>
        <p class="chunk" data-nb-ref-number="29" data-nb-words="5" data-nb-chars="23"><span class="idea" data-nb-ref-number="31" id="idea31" data-nb-words="5" data-nb-chars="23">–&nbsp;Teď? Proč zrovna teď?</span></p>
        <p class="chunk" data-nb-ref-number="30" data-nb-words="13" data-nb-chars="65"><span class="idea" data-nb-ref-number="32" id="idea32" data-nb-words="13" data-nb-chars="65">–&nbsp;Ano, teď. Také já&nbsp;jsem do&nbsp;tebe celý zamilován. Nač to&nbsp;odkládat?</span></p>
        <p class="chunk" data-nb-ref-number="31" data-nb-words="15" data-nb-chars="68"><span class="idea" data-nb-ref-number="33" id="idea33" data-nb-words="15" data-nb-chars="68">–&nbsp;To se&nbsp;pozná, že&nbsp;jsi, jinak bych tu&nbsp;nebyla. Jenže co&nbsp;s&nbsp;tím maminka?</span></p>
        <p class="chunk" data-nb-ref-number="32" data-nb-words="5" data-nb-chars="22"><span class="idea" data-nb-ref-number="34" id="idea34" data-nb-words="5" data-nb-chars="22">–&nbsp;Neboj, ona je&nbsp;hodná…</span></p>
        <p class="chunk" data-nb-ref-number="33" data-nb-words="8" data-nb-chars="40"><span class="idea" data-nb-ref-number="35" id="idea35" data-nb-words="8" data-nb-chars="40">–&nbsp;Tak tedy, když jinak nedáš, k&nbsp;mamince…</span></p>
        <p class="chunk" data-nb-ref-number="34" data-nb-words="28" data-nb-chars="148"><span class="idea" data-nb-ref-number="36" id="idea36" data-nb-words="28" data-nb-chars="148">Vstali ze&nbsp;slamníku, Dušánek si&nbsp;oblékl hnědé tepláky, vzal Ráchel za&nbsp;ruku a&nbsp;mohli vyrazit.&nbsp;– Raz dva tři, a&nbsp;byli u&nbsp;maminky. Čekala na&nbsp;ně&nbsp;se&nbsp;štrúdlem.</span></p>
        <p class="chunk" data-nb-ref-number="35" data-nb-words="10" data-nb-chars="66"><span class="idea" data-nb-ref-number="37" id="idea37" data-nb-words="10" data-nb-chars="66">–&nbsp;Nejdřív koberec, mami, mauri z&nbsp;obývacího pokoje, musím vyklepat!</span></p>
        <p class="chunk" data-nb-ref-number="36" data-nb-words="7" data-nb-chars="40"><span class="idea" data-nb-ref-number="38" id="idea38" data-nb-words="7" data-nb-chars="40">–&nbsp;Nemusíš, Dušánku, vždyť ho&nbsp;pan Šustek…</span></p>
        <p class="chunk" data-nb-ref-number="37" data-nb-words="5" data-nb-chars="24"><span class="idea" data-nb-ref-number="39" id="idea39" data-nb-words="5" data-nb-chars="24">–&nbsp;Přivedl jsem ti, mami…</span></p>
        <p class="chunk" data-nb-ref-number="38" data-nb-words="26" data-nb-chars="125"><span class="idea" data-nb-ref-number="40" id="idea40" data-nb-words="26" data-nb-chars="125">–&nbsp;Já vím, nevěstu Ráchel, Miss Universum. Vezmeš si&nbsp;ji&nbsp;za&nbsp;ženu a&nbsp;ona mně porodí vnuka. Už&nbsp;si&nbsp;to&nbsp;zasloužím, už&nbsp;mám na&nbsp;to&nbsp;roky.</span></p>
        <p class="chunk" data-nb-ref-number="39" data-nb-words="5" data-nb-chars="33"><span class="idea" data-nb-ref-number="41" id="idea41" data-nb-words="5" data-nb-chars="33">–&nbsp;Ale nevypadáte, paní Beránková…</span></p>
        <p class="chunk" data-nb-ref-number="40" data-nb-words="10" data-nb-chars="62"><span class="idea" data-nb-ref-number="42" id="idea42" data-nb-words="10" data-nb-chars="62">–&nbsp;Neříkej mi&nbsp;paní Beránková, říkej mi&nbsp;maminko. Maminko, mamko!</span></p>
        <p class="chunk" data-nb-ref-number="41" data-nb-words="8" data-nb-chars="51"><span class="idea" data-nb-ref-number="43" id="idea43" data-nb-words="8" data-nb-chars="51">–&nbsp;Ano, maminko, mamko, řekla Ráchel paní Beránkové.</span></p>
        <p class="chunk" data-nb-ref-number="42" data-nb-words="43" data-nb-chars="290"><span class="idea" data-nb-ref-number="44" id="idea44" data-nb-words="43" data-nb-chars="290">Na&nbsp;stole stál štrúdl posypaný čímsi bílým, káva čekala v&nbsp;konvici, kterou maminka mamka vytahovala z&nbsp;příborníku jen při výjimečných příležitostech. Nejedli však ani nepili, seděli v&nbsp;obývacím a&nbsp;drželi se&nbsp;za&nbsp;ruce, zatímco paní Beránková rozestýlala manželské postele, do&nbsp;nichž léta nevkročila.</span></p>
        <p class="chunk" data-nb-ref-number="43" data-nb-words="44" data-nb-chars="254"><span class="idea" data-nb-ref-number="45" id="idea45" data-nb-words="44" data-nb-chars="254">Afghánský koberec mauri se&nbsp;najednou pohnul, jako by&nbsp;ožil, jako za&nbsp;časů krásné Šeherezád setřásl ze&nbsp;sebe všechny zbytečnosti, vznesl se&nbsp;i&nbsp;s&nbsp;Ráchel a&nbsp;Dušánkem metr nad podlahu, pak to&nbsp;vzal otevřeným oknem a&nbsp;nabral výšku, vzlétl do&nbsp;noci. Do&nbsp;noci plné hvězd.</span></p>
        <p class="chunk" data-nb-ref-number="44" data-nb-words="48" data-nb-chars="322"><span class="idea" data-nb-ref-number="46" id="idea46" data-nb-words="48" data-nb-chars="322">Vítr jim fičel kolem uší, čechral vlasy, uháněli oblohou výš a&nbsp;výš, kličkovali mezi hvězdami jak lyžař při slalomu na&nbsp;nejčernější sjezdovce, jenže opačným směrem: vzhůru, vzhůru proti všem zvyklostem, vzdalovali se&nbsp;matičce Zemi. Už&nbsp;z&nbsp;ní byla jenom špendlíková hlavička, modrá skleněná špendlíková hlavička v&nbsp;černé pustině.</span></p>
        <p class="chunk" data-nb-ref-number="45" data-nb-words="7" data-nb-chars="34"><span class="idea" data-nb-ref-number="47" id="idea47" data-nb-words="7" data-nb-chars="34">–&nbsp;Drž se&nbsp;mě, Ráchel, ať&nbsp;nespadneš!</span></p>
        <p class="chunk" data-nb-ref-number="46" data-nb-words="8" data-nb-chars="39"><span class="idea" data-nb-ref-number="48" id="idea48" data-nb-words="8" data-nb-chars="39">–&nbsp;Držím se, Dušánku, držím se&nbsp;tě&nbsp;pevně.</span></p>
        <p class="chunk" data-nb-ref-number="47" data-nb-words="65" data-nb-chars="409"><span class="idea" data-nb-ref-number="49" id="idea49" data-nb-words="65" data-nb-chars="409">Jenže pak si&nbsp;Ráchel potřebovala udělat cosi s&nbsp;vlasy, aby se&nbsp;jí&nbsp;v&nbsp;kosmickém povichru nezasukovaly, pustila se&nbsp;Dušánka a&nbsp;rychlost ji&nbsp;smetla do&nbsp;hlubin noci. Dušánek se&nbsp;vrhl za&nbsp;ní, měla však notný náskok. Ve&nbsp;volném pádu nemohl dělat nic jiného než padat, máchání končetinami jeho pád nezrychlilo, jen stupňovalo zoufalství. Stupňovat nelze do&nbsp;nekonečna, jakmile dosáhne superlativu, přetočí se&nbsp;a&nbsp;praskne.&nbsp;– Prask!</span></p>
        <p class="chunk" data-nb-ref-number="48" data-nb-words="93" data-nb-chars="529"><span class="idea" data-nb-ref-number="50" id="idea50" data-nb-words="93" data-nb-chars="529">Dušánek nechtěl, aby ho&nbsp;u&nbsp;soudu někdo obhajoval. K&nbsp;čemu je&nbsp;obhájce nevinnému? Vždyť se&nbsp;ničeho nedopustil, obhájí se&nbsp;sám. Řekne jim, jak to&nbsp;bylo s&nbsp;těmi botami doopravdy. Přece nebude sám sobě strkat něco do&nbsp;bot, když jde na&nbsp;procházku jarním lesem. A&nbsp;ještě k&nbsp;tomu revoluci! Copak je&nbsp;blázen? To&nbsp;musí pochopit každý. K&nbsp;čemu je&nbsp;dobré okrádat zaneprázdněného advokáta o&nbsp;čas? Vždyť může být jinde užitečný.&nbsp;– Bývala by&nbsp;to&nbsp;byla docela rozumná úvaha, kdyby v&nbsp;tom Dušánek nevězel po&nbsp;uši. Přidělili mu&nbsp;obhájce ex&nbsp;offo, a&nbsp;basta. Basta fidli!</span></p>
        <p class="chunk" data-nb-ref-number="49" data-nb-words="71" data-nb-chars="440"><span class="idea" data-nb-ref-number="51" id="idea51" data-nb-words="71" data-nb-chars="440">Jmenoval se&nbsp;Matyáš Bruder, měl pět dětí a&nbsp;musel je&nbsp;uživit. Byl to&nbsp;fikaný fiškál a&nbsp;dobře věděl, co&nbsp;ještě lze a&nbsp;co už&nbsp;není možné, i&nbsp;kdyby se&nbsp;jeden rozkrájel. Dobře věděl, že&nbsp;případ revolucionáře Dušana Beránka, bývalého mistra zvuku, je&nbsp;už&nbsp;rozhodnut. Rozsudek je&nbsp;napsán, i&nbsp;když není ještě na&nbsp;papíře. Jakápak obhajoba! Obviněného navštívil jenom jednou, po&nbsp;uzavření vyšetřovacího spisu, protože to&nbsp;byla jeho povinnost. Návštěva zcela formální.</span></p>
        <p class="chunk" data-nb-ref-number="50" data-nb-words="40" data-nb-chars="258"><span class="idea" data-nb-ref-number="52" id="idea52" data-nb-words="40" data-nb-chars="258">„Ještě nic není ztraceno, pane Beránku. Vždyť ještě nevisíte, hlavu máte stále na&nbsp;krku pevně přirostlou,“ řekl Dušánkovi muž, který vstoupil do&nbsp;kobky nula nula šest s&nbsp;objemným fasciklem papírů pod paží. „Jsem doktor obojího práva Matyáš Bruder, váš obhájce.“</span></p>
        <p class="chunk" data-nb-ref-number="51" data-nb-words="4" data-nb-chars="29"><span class="idea" data-nb-ref-number="53" id="idea53" data-nb-words="4" data-nb-chars="29">„Dušan Beránek, mistr zvuku.“</span></p>
        <p class="chunk" data-nb-ref-number="52" data-nb-words="54" data-nb-chars="304"><span class="idea" data-nb-ref-number="54" id="idea54" data-nb-words="54" data-nb-chars="304">„Já vím, já&nbsp;vím, máte to&nbsp;napsáno zvnějšku na&nbsp;dveřích pod číslicí nula nula šest, jenže bez toho mistra zvuku, zato tam máte napsáno obviněný, a&nbsp;proto jsem tady. Ale vbrzku se&nbsp;to&nbsp;změní, jakmile vám žalobce doručí obžalobu, bude z&nbsp;vás obžalovaný. A&nbsp;pak, ani se&nbsp;nenadáte, budete odsouzený. Na&nbsp;to&nbsp;vemte jed.“</span></p>
        <p class="chunk" data-nb-ref-number="53" data-nb-words="39" data-nb-chars="273"><span class="idea" data-nb-ref-number="55" id="idea55" data-nb-words="39" data-nb-chars="273">„Já nepotřebuji, pane obhájce, obhájce, při vší úctě k&nbsp;vaší profesi, vždyť jsem se&nbsp;ničím neprovinil,“ usmál se&nbsp;Dušánek na&nbsp;právníka, který mu&nbsp;připadal trochu potrhlý. Není divu, při pěti dětech vedených neautoritativní výchovou alternativní manželky, při dětech nezvedených.</span></p>
        <p class="chunk" data-nb-ref-number="54" data-nb-words="37" data-nb-chars="213"><span class="idea" data-nb-ref-number="56" id="idea56" data-nb-words="37" data-nb-chars="213">„Já vím, já&nbsp;vím, jako obhájce jsem ve&nbsp;vašem případě zcela zbytečný. Jenže jsem vám byl přidělen z&nbsp;moci úřední, protože na&nbsp;paragrafy, podle nichž jste obviněn, musíte mít obhájce i&nbsp;přesto, že&nbsp;je&nbsp;to&nbsp;zcela zbytečné.“</span></p>
        <p class="chunk" data-nb-ref-number="55" data-nb-words="34" data-nb-chars="232"><span class="idea" data-nb-ref-number="57" id="idea57" data-nb-words="34" data-nb-chars="232">„Aha, takže úřední šiml pilně hrabe kopytem také v&nbsp;justici,“ povzdechl si&nbsp;Dušánek, ale nepřestal se&nbsp;na&nbsp;právníka povzbudivě usmívat. Své selektivní naslouchání přepnul na&nbsp;celkový příjem, ten muž ho&nbsp;zaujal svojí očividnou zbytečností.</span></p>
        <p class="chunk" data-nb-ref-number="56" data-nb-words="52" data-nb-chars="324"><span class="idea" data-nb-ref-number="58" id="idea58" data-nb-words="52" data-nb-chars="324">„Přesně tak, přesně tak,“ souhlasil advokát. „Přesto k&nbsp;procesu dojde a&nbsp;my musíme přijít s&nbsp;účinnou nebo alespoň důstojnou strategií, abychom z&nbsp;toho nevyšli jako ňoumové, kteří se&nbsp;ani nepokusí obhájit, kteří se&nbsp;nechají podříznout jako beránci. Promiňte, pane Beránku, to&nbsp;mně jen tak slina na&nbsp;jazyk, aniž bych na&nbsp;něco narážel…“</span></p>
        <p class="chunk" data-nb-ref-number="57" data-nb-words="10" data-nb-chars="59"><span class="idea" data-nb-ref-number="59" id="idea59" data-nb-words="10" data-nb-chars="59">„Domníváte se&nbsp;snad, že&nbsp;by&nbsp;mohlo dojít k&nbsp;nějaké komplikaci?“</span></p>
        <p class="chunk" data-nb-ref-number="58" data-nb-words="36" data-nb-chars="228"><span class="idea" data-nb-ref-number="60" id="idea60" data-nb-words="36" data-nb-chars="228">„V&nbsp;žádném případě! V&nbsp;žádném případě nelze komplikaci vyloučit. Ono totiž nic nelze předvídat, u&nbsp;soudu není nic jednoznačné, leccos se&nbsp;může zašmodrchat. Je&nbsp;zbytečné plakat nad rozlitým mlékem, pane Beránku, ale ty&nbsp;boty, ty&nbsp;boty…“</span></p>
        <p class="chunk" data-nb-ref-number="59" data-nb-words="3" data-nb-chars="13"><span class="idea" data-nb-ref-number="61" id="idea61" data-nb-words="3" data-nb-chars="13">„Ty boty co?“</span></p>
        <p class="chunk" data-nb-ref-number="60" data-nb-words="7" data-nb-chars="32"><span class="idea" data-nb-ref-number="62" id="idea62" data-nb-words="7" data-nb-chars="32">„Ty boty neměly v&nbsp;tom lese být.“</span></p>
        <p class="chunk" data-nb-ref-number="61" data-nb-words="7" data-nb-chars="35"><span class="idea" data-nb-ref-number="63" id="idea63" data-nb-words="7" data-nb-chars="35">„Měl jsem snad chodit po&nbsp;lese bos?“</span></p>
        <p class="chunk" data-nb-ref-number="62" data-nb-words="9" data-nb-chars="55"><span class="idea" data-nb-ref-number="64" id="idea64" data-nb-words="9" data-nb-chars="55">„Bylo by&nbsp;to, z&nbsp;dnešního pohledu, mnohem, mnohem lepší.“</span></p>
        <p class="chunk" data-nb-ref-number="63" data-nb-words="5" data-nb-chars="24"><span class="idea" data-nb-ref-number="65" id="idea65" data-nb-words="5" data-nb-chars="24">„Jenže v&nbsp;lese to&nbsp;píchá…“</span></p>
        <p class="chunk" data-nb-ref-number="64" data-nb-words="58" data-nb-chars="342"><span class="idea" data-nb-ref-number="66" id="idea66" data-nb-words="58" data-nb-chars="342">„To je&nbsp;pravda, v&nbsp;lese se&nbsp;povalují všelijaké kameny s&nbsp;ostrými hranami a&nbsp;také bodláky tam rostou pichlavé, všelijaké jehly z&nbsp;jehličnatých stromů na&nbsp;zem opadávají. I&nbsp;ježka lze v&nbsp;lese zastihnout porostlého bodlinami. Velmi nebezpečné! Už&nbsp;jsem byl také v&nbsp;lese, s&nbsp;dětmi všemi pěti svými. Také na&nbsp;parohy lesní zvěři z&nbsp;hlavy opadané lze tam narazit.“</span></p>
        <p class="chunk" data-nb-ref-number="65" data-nb-words="10" data-nb-chars="56"><span class="idea" data-nb-ref-number="67" id="idea67" data-nb-words="10" data-nb-chars="56">„Neznám nikoho, pane doktore, kdo by&nbsp;zašel do&nbsp;lesa bos.“</span></p>
        <p class="chunk" data-nb-ref-number="66" data-nb-words="115" data-nb-chars="615"><span class="idea" data-nb-ref-number="68" id="idea68" data-nb-words="115" data-nb-chars="615">„Ono je&nbsp;riskantní vůbec do&nbsp;lesa vstoupit. Proč jste tam, člověče nešťastná, vůbec lezl? Kdo vás tam posílal? Já&nbsp;už&nbsp;bych podruhé do&nbsp;lesa nevstoupil, ani kdyby mě&nbsp;všech pět dětí na&nbsp;kolenou prosilo. Vždyť někdy se&nbsp;také strom ulomí, sám od&nbsp;sebe. A&nbsp;co pak? Staráte se, aby měly jen to&nbsp;nejlepší, kloudné vzdělání a&nbsp;taky něco na&nbsp;sebe, aby se&nbsp;jim ostatní děti neposmívaly, že&nbsp;chodí v&nbsp;hadrech od&nbsp;Vietnamce. Také mých pět dětí chce mít sluchátka na&nbsp;uši a&nbsp;chytrý telefon na&nbsp;dotyk, nemyslete si. A&nbsp;pak vám na&nbsp;ně&nbsp;v&nbsp;lese spadne strom! Měl jste si&nbsp;vzít sandály, do&nbsp;těch je&nbsp;líp vidět, do&nbsp;těch by&nbsp;vám jistojistě nikdo nic nestrkal.“</span></p>
        <p class="chunk" data-nb-ref-number="67" data-nb-words="4" data-nb-chars="33"><span class="idea" data-nb-ref-number="69" id="idea69" data-nb-words="4" data-nb-chars="33">„Jistojistě?“ podivil se&nbsp;Dušánek.</span></p>
        <p class="chunk" data-nb-ref-number="68" data-nb-words="10" data-nb-chars="57"><span class="idea" data-nb-ref-number="70" id="idea70" data-nb-words="10" data-nb-chars="57">„Máte pravdu, jisté to&nbsp;není. Kdo vám dneska něco zaručí…“</span></p>
        <p class="chunk" data-nb-ref-number="69" data-nb-words="8" data-nb-chars="55"><span class="idea" data-nb-ref-number="71" id="idea71" data-nb-words="8" data-nb-chars="55">„Dovedete, pane doktore, odhadnout, kdy už&nbsp;to&nbsp;konečně…“</span></p>
        <p class="chunk" data-nb-ref-number="70" data-nb-words="26" data-nb-chars="158"><span class="idea" data-nb-ref-number="72" id="idea72" data-nb-words="26" data-nb-chars="158">„Ach! To&nbsp;po&nbsp;mně, pane Beránku, chcete, abych věštil z&nbsp;letu ptáků. Nejdřív musí proběhnout soudní řízení v&nbsp;první instanci, pak se&nbsp;odvoláme k&nbsp;nejvyššímu soudu…“</span></p>
        <p class="chunk" data-nb-ref-number="71" data-nb-words="5" data-nb-chars="40"><span class="idea" data-nb-ref-number="73" id="idea73" data-nb-words="5" data-nb-chars="40">„Odvoláme…“ přerušil ho&nbsp;Dušánek. „Proč?“</span></p>
        <p class="chunk" data-nb-ref-number="72" data-nb-words="4" data-nb-chars="26"><span class="idea" data-nb-ref-number="74" id="idea74" data-nb-words="4" data-nb-chars="26">„Proti výši trestu přece!“</span></p>
        <p class="chunk" data-nb-ref-number="73" data-nb-words="8" data-nb-chars="56"><span class="idea" data-nb-ref-number="75" id="idea75" data-nb-words="8" data-nb-chars="56">„Jakého trestu? Žádný trest nebude, vždyť jsem nevinný.“</span></p>
        <p class="chunk" data-nb-ref-number="74" data-nb-words="74" data-nb-chars="429"><span class="idea" data-nb-ref-number="76" id="idea76" data-nb-words="74" data-nb-chars="429">„Obávám se, že&nbsp;by&nbsp;eventuálně mohlo…, že&nbsp;by&nbsp;ve&nbsp;vašem případě, když je&nbsp;ve&nbsp;hře ta&nbsp;revoluce, tak s&nbsp;největší pravděpodobnosti dojde k&nbsp;justičnímu omylu. I&nbsp;taková patálie se&nbsp;leckdy přihodí. A&nbsp;to se&nbsp;pak odvolat musíme. Přece byste se&nbsp;nenechal jen tak, aniž byste se…“ Doktor Bruder se&nbsp;pýřil, hlavu měl červenou celou, jak se&nbsp;zaplétal ve&nbsp;slovech, o&nbsp;nichž se&nbsp;domníval, že&nbsp;mohou Dušánka uchlácholit. Neřekne mu&nbsp;přece pravdu celou a&nbsp;natvrdo.</span></p>
        <p class="chunk" data-nb-ref-number="75" data-nb-words="7" data-nb-chars="38"><span class="idea" data-nb-ref-number="77" id="idea77" data-nb-words="7" data-nb-chars="38">„Že vy&nbsp;mi, pane doktore, něco tajíte?“</span></p>
        <p class="chunk" data-nb-ref-number="76" data-nb-words="29" data-nb-chars="152"><span class="idea" data-nb-ref-number="78" id="idea78" data-nb-words="29" data-nb-chars="152">„Jak bych vám mohl něco… Vždyť jste můj klient! Jenom vám říkám, že&nbsp;je&nbsp;zbytečné plakat nad rozlitým mlékem, ale ty&nbsp;boty, ty&nbsp;boty v&nbsp;lese… To&nbsp;nemělo být.“</span></p>
        <p class="chunk" data-nb-ref-number="77" data-nb-words="11" data-nb-chars="72"><span class="idea" data-nb-ref-number="79" id="idea79" data-nb-words="11" data-nb-chars="72">„Tak dobře, pane obhájce, už&nbsp;nad tím rozlitým mlékem plakat přestaneme.“</span></p>
        <p class="chunk" data-nb-ref-number="78" data-nb-words="26" data-nb-chars="169"><span class="idea" data-nb-ref-number="80" id="idea80" data-nb-words="26" data-nb-chars="169">„Nic rozumnějšího nás nemohlo napadnout. I&nbsp;přestože je&nbsp;každé rozlité kapky škoda. To&nbsp;byste si&nbsp;uvědomil teprve, kdybyste měl pět dětí. Předpokládám, že&nbsp;nemáte ani jedno.“</span></p>
        <p class="chunk" data-nb-ref-number="79" data-nb-words="7" data-nb-chars="37"><span class="idea" data-nb-ref-number="81" id="idea81" data-nb-words="7" data-nb-chars="37">„Budu mít syna Josefa, až&nbsp;se&nbsp;narodí.“</span></p>
        <p class="chunk" data-nb-ref-number="80" data-nb-words="11" data-nb-chars="65"><span class="idea" data-nb-ref-number="82" id="idea82" data-nb-words="11" data-nb-chars="65">„Buďte rád, že&nbsp;se&nbsp;ještě nenarodil, to&nbsp;byste měl teprve starostí!“</span></p>
        <p class="chunk" data-nb-ref-number="81" data-nb-words="12" data-nb-chars="79"><span class="idea" data-nb-ref-number="83" id="idea83" data-nb-words="12" data-nb-chars="79">„Já si&nbsp;myslím, že&nbsp;některé starosti jsou radostné, kupříkladu starost o&nbsp;Josefa.“</span></p>
        <p class="chunk" data-nb-ref-number="82" data-nb-words="47" data-nb-chars="304"><span class="idea" data-nb-ref-number="84" id="idea84" data-nb-words="47" data-nb-chars="304">„Jenže co&nbsp;si&nbsp;takový Jozífek počne, když osiří?“ prořekl se&nbsp;obhájce, ale Dušánek si&nbsp;toho nevšiml. „Snad by&nbsp;bylo dobré,“ pokračoval Matyáš Bruder, „kdybyste si&nbsp;řekl o&nbsp;duchovní útěchu. Pokud vím, působí v&nbsp;téhle věznici docela fešná kaplanka. Duchovní útěcha pomáhá nést těžký osud i&nbsp;nevěřícím nešťastníkům.“</span></p>
        <p class="chunk" data-nb-ref-number="83" data-nb-words="22" data-nb-chars="148"><span class="idea" data-nb-ref-number="85" id="idea85" data-nb-words="22" data-nb-chars="148">„Kaplanka, říkáte? Krásná kaplanka?“ Dušánek uviděl před sebou zjevení, které tu&nbsp;bylo, když se&nbsp;vracel od&nbsp;rybníka. Ráchel! Jenže se&nbsp;dlouho nezdržela…</span></p>
        <p class="chunk" data-nb-ref-number="84" data-nb-words="52" data-nb-chars="335"><span class="idea" data-nb-ref-number="86" id="idea86" data-nb-words="52" data-nb-chars="335">„Kdybyste potřeboval radu advokáta, jsem vám kdykoli k&nbsp;dispozici, vždyť jsem váš obhájce. Teď si&nbsp;důkladně prostuduji váš obsáhlý spis, uvidíme se&nbsp;u&nbsp;soudu. Hlavu vzhůru, pane Beránku!&nbsp;– Ovšem ty&nbsp;boty, ty&nbsp;boty nám to&nbsp;trošičku zkomplikovaly. Proč jste se, člověče nešťastná, přiznával! Nu&nbsp;což, nebudeme stále bědovat nad rozlitým mlékem.“</span></p>
        <p class="chunk" data-nb-ref-number="85" data-nb-words="21" data-nb-chars="159"><span class="idea" data-nb-ref-number="87" id="idea87" data-nb-words="21" data-nb-chars="159">Jenže poslední výrok doktora dvojího práva Matyáše Brudera už&nbsp;Dušánek neslyšel. Jeho selektivní naslouchání se&nbsp;věnovalo zvukům, jaké vydává srdce zamilovaného.</span></p>
        <p class="chunk" data-nb-ref-number="86" data-nb-words="103" data-nb-chars="660"><span class="idea" data-nb-ref-number="88" id="idea88" data-nb-words="103" data-nb-chars="660">Nebyl to&nbsp;špatný nápad. Proč by&nbsp;si&nbsp;Dušánek neřekl o&nbsp;rozhovor s&nbsp;duchovní osobou? S&nbsp;duchovní osobou o&nbsp;duchovních věcech. Zvláště je-li duchovní osobou krásná Ráchel, do&nbsp;níž se&nbsp;zamiloval. Někteří vězni polykají příbory, sypou si&nbsp;do&nbsp;očí prach, jiní vpravují do&nbsp;žil sliny, aby si&nbsp;poškodili zdraví a&nbsp;museli být ošetřeni, hospitalizováni, kříšeni k&nbsp;životu, aby jim nudný vězeňský čas líp utíkal. Dušánkovi se&nbsp;naskýtá příležitost využít vězeňského času mnohem příjemněji, s&nbsp;kaplankou. Nemohl uvěřit, ale uvěřil, že&nbsp;ta&nbsp;úžasná bytost, která se&nbsp;mihla kobkou nula nula šest a&nbsp;které říká Ráchel, je&nbsp;doopravdy Ráchel, Ráchel Pospíšilová, univerzální kaplanka v&nbsp;téhle věznici.</span></p>
        <p class="chunk" data-nb-ref-number="87" data-nb-words="47" data-nb-chars="318"><span class="idea" data-nb-ref-number="89" id="idea89" data-nb-words="47" data-nb-chars="318">Chyba! Tato věznice už&nbsp;žádnou kaplanku neměla. Ráchel Pospí­šilová byla propuštěna, protože se&nbsp;zamilovala do&nbsp;Dušana Beránka. Zamilovala se&nbsp;do&nbsp;něj tak, že&nbsp;pozbyla zdravý rozum. Svou lásku nedokázala utajit, musela ji&nbsp;hned vytrubovat do&nbsp;světa. Kdyby jen do&nbsp;světa, vytroubila ji&nbsp;také řediteli věznice, svému protektorovi.</span></p>
        <p class="chunk" data-nb-ref-number="88" data-nb-words="7" data-nb-chars="49"><span class="idea" data-nb-ref-number="90" id="idea90" data-nb-words="7" data-nb-chars="49">„Pane řediteli, já&nbsp;jsem se, tralala, zamilovala!“</span></p>
        <p class="chunk" data-nb-ref-number="89" data-nb-words="57" data-nb-chars="325"><span class="idea" data-nb-ref-number="91" id="idea91" data-nb-words="57" data-nb-chars="325">„To je&nbsp;mi&nbsp;nadělení!“ spráskl ruce pan ředitel. A&nbsp;hned ho&nbsp;napadlo&nbsp;– nebyl to&nbsp;skromný člověk&nbsp;–, že&nbsp;se&nbsp;ta&nbsp;krásná kaplanka zamilovala do&nbsp;něj, protože je&nbsp;ředitelem celé věznice a&nbsp;přijal ji&nbsp;za&nbsp;kaplanku z&nbsp;protekce. Bez předepsané kvalifikace. A&nbsp;ona se&nbsp;do&nbsp;něj z&nbsp;vděčnosti, tralala, zamilovala. „Kdopak je&nbsp;ten šťastlivec, snad ne&nbsp;já?“</span></p>
        <p class="chunk" data-nb-ref-number="90" data-nb-words="28" data-nb-chars="169"><span class="idea" data-nb-ref-number="92" id="idea92" data-nb-words="28" data-nb-chars="169">„Kdeže vy, vy&nbsp;šprýmaři, vždyť vy&nbsp;jste už&nbsp;stár a&nbsp;ženat!“ odpověděla neomaleně zaslepena láskou. „Je to&nbsp;Dušánek Beránek, ten úžasný vězeň z&nbsp;čísla nula nula šest, tralala.“</span></p>
        <p class="chunk" data-nb-ref-number="91" data-nb-words="19" data-nb-chars="115"><span class="idea" data-nb-ref-number="93" id="idea93" data-nb-words="19" data-nb-chars="115">„Ten?“ vyrazil ze&nbsp;sebe popuzený ředitel. „Vždyť ten je… Toho přece… Víte, jaký ho&nbsp;za&nbsp;přípravu revoluce čeká trest!“</span></p>
        <p class="chunk" data-nb-ref-number="92" data-nb-words="11" data-nb-chars="47"><span class="idea" data-nb-ref-number="94" id="idea94" data-nb-words="11" data-nb-chars="47">„Jenže já&nbsp;ho&nbsp;miluji a&nbsp;s&nbsp;tím se&nbsp;nedá nic dělat.“</span></p>
        <p class="chunk" data-nb-ref-number="93" data-nb-words="42" data-nb-chars="238"><span class="idea" data-nb-ref-number="95" id="idea95" data-nb-words="42" data-nb-chars="238">„To je&nbsp;mi&nbsp;vás líto, drahá slečno, to&nbsp;se&nbsp;budeme muset rozloučit a&nbsp;vám nezbude než si&nbsp;hledat jiné zaměstnání, protože manžel&nbsp;– kdybyste si&nbsp;vzala obviněného Beránka, což je&nbsp;podle zákona možné&nbsp;– vás neuživí. Už&nbsp;k&nbsp;tomu nebude mít příležitost.“</span></p>
        <p class="chunk" data-nb-ref-number="94" data-nb-words="8" data-nb-chars="63"><span class="idea" data-nb-ref-number="96" id="idea96" data-nb-words="8" data-nb-chars="63">„Copak se&nbsp;kaplanka v&nbsp;demokratické společnosti nesmí zamilovat?“</span></p>
        <p class="chunk" data-nb-ref-number="95" data-nb-words="44" data-nb-chars="274"><span class="idea" data-nb-ref-number="97" id="idea97" data-nb-words="44" data-nb-chars="274">„Smí, co&nbsp;by&nbsp;nesměla. Ovšem vězeňská kaplanka do&nbsp;vězně se&nbsp;zamilovat nesmí. Jak by&nbsp;k&nbsp;tomu přišli ostatní vězni, do&nbsp;nichž jste se&nbsp;nezamilovala ani trošku? Kdo by&nbsp;jim zaručil stejnou duchovní péči a&nbsp;útěchu, jakou byste poskytovala obviněnému, do&nbsp;nějž jste, tralala, zamilovaná?“</span></p>
        <p class="chunk" data-nb-ref-number="96" data-nb-words="80" data-nb-chars="465"><span class="idea" data-nb-ref-number="98" id="idea98" data-nb-words="80" data-nb-chars="465">Pan ředitel říkal tato slova nerad, raději by&nbsp;si&nbsp;Ráchel ve&nbsp;věznici ponechal a&nbsp;díval se&nbsp;na&nbsp;ni, jak je&nbsp;pěkná, a&nbsp;doufal, že&nbsp;třeba někdy, i&nbsp;přesto že&nbsp;je&nbsp;stár a&nbsp;ženat… Jenže povinnost je&nbsp;povinnost a&nbsp;pravidla musí dodržovat i&nbsp;pan ředitel. Především se&nbsp;však obával, že&nbsp;by&nbsp;to&nbsp;na&nbsp;ministerstvu spravedlnosti nelibě nesli a&nbsp;jeho reputace by&nbsp;mohla utrpět újmu. „Pro jistotu se&nbsp;vás ještě jednou zeptám: Trváte na&nbsp;své zamilovanosti do&nbsp;obviněného Beránka Dušana, slečno kaplanko?“</span></p>
        <p class="chunk" data-nb-ref-number="97" data-nb-words="8" data-nb-chars="48"><span class="idea" data-nb-ref-number="99" id="idea99" data-nb-words="8" data-nb-chars="48">„Trvám, pane řediteli. Jakože je&nbsp;Bůh nade mnou.“</span></p>
        <p class="chunk" data-nb-ref-number="98" data-nb-words="41" data-nb-chars="257"><span class="idea" data-nb-ref-number="100" id="idea100" data-nb-words="41" data-nb-chars="257">„V&nbsp;tom případě vás musím požádat o&nbsp;služební průkaz. Jste propuštěna pro ztrátu důvěry. A&nbsp;naše věznice je&nbsp;opět bez duchovního správce. Škoda, slečno Pospíšilová. Ale snad to&nbsp;naši milí zločinci nějakou dobu vydrží bez kaplanky, než najdeme jinou nebo jiného.“</span></p>
        <p class="chunk" data-nb-ref-number="99" data-nb-words="9" data-nb-chars="53"><span class="idea" data-nb-ref-number="101" id="idea101" data-nb-words="9" data-nb-chars="53">„Než odejdu, nemohla bych ho&nbsp;ještě aspoň na&nbsp;chvilku…“</span></p>
        <p class="chunk" data-nb-ref-number="100" data-nb-words="6" data-nb-chars="46"><span class="idea" data-nb-ref-number="102" id="idea102" data-nb-words="6" data-nb-chars="46">„Nemohla, slečno Pospíšilová, ani na&nbsp;chvilku!“</span></p>
        <p class="chunk" data-nb-ref-number="101" data-nb-words="107" data-nb-chars="671"><span class="idea" data-nb-ref-number="103" id="idea103" data-nb-words="107" data-nb-chars="671">Teprve když si&nbsp;v&nbsp;kanceláři balila svých pět švestek, začalo Ráchel docházet, jakou katastrofu spáchala. Vždyť jako kaplanka a&nbsp;milenka v&nbsp;utajení mohla Dušánka v&nbsp;kobce nula nula šest navštěvovat každou chvilku a&nbsp;přiměřenou dobu s&nbsp;ním pokaždé setrvat. S&nbsp;takovou už&nbsp;ho&nbsp;nikdy nespatří. Leda… Ledaže by&nbsp;se&nbsp;poprava konala na&nbsp;veřejnosti a&nbsp;jí se&nbsp;poštěstilo sehnat vstupenku, nejlépe do&nbsp;první řady. Ráchel odešla z&nbsp;věznice rozhodnuta stát se&nbsp;občanskou aktivistkou a&nbsp;bojovat za&nbsp;zrušení trestu smrti. Vždyť je&nbsp;to&nbsp;hanba zabíjet lidi z&nbsp;moci úřední, byť by&nbsp;spáchali cokoli hanebného, a&nbsp;z&nbsp;peněz od&nbsp;daňových poplatníků platit zaměstnance, který seká lidem hlavy. V&nbsp;jedna­dvacátém století!</span></p>
        <p class="chunk" data-nb-ref-number="102" data-nb-words="65" data-nb-chars="430"><span class="idea" data-nb-ref-number="104" id="idea104" data-nb-words="65" data-nb-chars="430">Ale nejdřív udělá Ráchel všechno pro to, aby Dušánka z&nbsp;kriminálu dostala. Boj za&nbsp;zrušení trestu smrti nebude jednoduchá záležitost, a&nbsp;než jej vítězně vybojuje, může být Dušánek stokrát bez hlavy. Rozběhla se&nbsp;za&nbsp;majorem Vrzgalou, úspěšným vyšetřovatelem Bezpečnostní služby státu, jemuž se&nbsp;Dušánek přiznal. Potřebovala zjistit, jestli by&nbsp;se&nbsp;s&nbsp;takovým přiznáním nedalo ještě něco udělat. Bez přiznání a&nbsp;bez důkazů se&nbsp;nemůže trestat.</span></p>
        <p class="chunk" data-nb-ref-number="103" data-nb-words="129" data-nb-chars="838"><span class="idea" data-nb-ref-number="105" id="idea105" data-nb-words="129" data-nb-chars="838">Major Vrzgala, když skončil s&nbsp;vyšetřováním nového případu, nakoukl domů a&nbsp;zjistil, že&nbsp;mu&nbsp;tam opět pšenka nekvete. Než stačil zase zmizet, vrazila mu&nbsp;paní Vrzgalová vodítko, na&nbsp;jehož konci se&nbsp;usmíval pejsánek Punťa. Jako vždycky. Zamířili tedy jako vždycky do&nbsp;hospody U&nbsp;Kata, pár kroků od&nbsp;justičního paláce, v&nbsp;němž si&nbsp;nalezlo své místečko vše, co&nbsp;spadá pod spravedlnost a&nbsp;přidružené obory: zemský soud a&nbsp;prokuratura, věznice i&nbsp;vyšetřovatelé věcí kriminálních, hospodářských, mravních, dopravních, státních a&nbsp;dalších všelijakých zločinů společnosti nebezpečných; také advokáti měli poblíž svoje nory. V&nbsp;hospodě U&nbsp;Kata byla spravedlnost mezi svými. Do&nbsp;půlnoci bylo zbytečné hledat Vrzgalu a&nbsp;Punťu doma u&nbsp;manželky s&nbsp;dcerou. Do&nbsp;půlnoci major venčil psa v&nbsp;hospodě pod stolem a&nbsp;pil plzeň ve&nbsp;společnosti pana Dostálka, jemuž se&nbsp;přezdívalo Mydlář.</span></p>
        <p class="chunk" data-nb-ref-number="104" data-nb-words="95" data-nb-chars="537"><span class="idea" data-nb-ref-number="106" id="idea106" data-nb-words="95" data-nb-chars="537">Pan Dostálek vysedával u&nbsp;Kata od&nbsp;otevření do&nbsp;zavření lokálu, protože měl fůru času. Měl nepravidelnou pracovní dobu a&nbsp;téměř nikdy nikam nemusel, a&nbsp;když musel, však oni si&nbsp;ho, když bylo zapotřebí jeho pevné ruky, u&nbsp;Kata našli. To&nbsp;byla událost, když se&nbsp;objevil v&nbsp;černém obleku a&nbsp;bílé košili, s&nbsp;černou vázankou, černé nitěné rukavičky na&nbsp;rukou a&nbsp;na hlavě staromódní cylindr. Byl to&nbsp;jeho pracovní oděv, takové montérky. Jestli jednou za&nbsp;dva měsíce, tak to&nbsp;bylo moc. Do&nbsp;práce si&nbsp;z&nbsp;hospody jen tak odskočil, za&nbsp;hodinku, za&nbsp;dvě byl zase zpátky.</span></p>
        <p class="chunk" data-nb-ref-number="105" data-nb-words="70" data-nb-chars="415"><span class="idea" data-nb-ref-number="107" id="idea107" data-nb-words="70" data-nb-chars="415">„Máš ty&nbsp;ale, Dostálku, prima kšeft! Ani nevíš, jak ti&nbsp;ho&nbsp;závidím,“ záviděl major Vrzgala, když se&nbsp;tu&nbsp;objevil s&nbsp;Punťou po&nbsp;šichtě, celý uvyslýchaný. Za&nbsp;celý den vyslýchání neměl čas odskočit si&nbsp;z&nbsp;vyšetřovny do&nbsp;kantýny aspoň na&nbsp;dršťkovku, na&nbsp;něco teplého do&nbsp;žaludku. Vrzgala v&nbsp;pracovní době ke&nbsp;Katovi nemohl, náčelník by&nbsp;to&nbsp;nelibě nesl. O&nbsp;udělení odznaku „Vzorný vyšetřovatel BSS“ by&nbsp;si&nbsp;Vrzgala mohl nechat jenom zdát.</span></p>
        <p class="chunk" data-nb-ref-number="106" data-nb-words="18" data-nb-chars="116"><span class="idea" data-nb-ref-number="108" id="idea108" data-nb-words="18" data-nb-chars="116">„To víš, Vrzgalo,“ zachechtal se&nbsp;Dostálek, „mně stačí jenom uvázat uzlík, a&nbsp;vyděláno. Na&nbsp;úklid mám čtyři pacholíky.“</span></p>
        <p class="chunk" data-nb-ref-number="107" data-nb-words="6" data-nb-chars="31"><span class="idea" data-nb-ref-number="109" id="idea109" data-nb-words="6" data-nb-chars="31">„Někdo má&nbsp;holt kliku v&nbsp;životě.“</span></p>
        <p class="chunk" data-nb-ref-number="108" data-nb-words="34" data-nb-chars="204"><span class="idea" data-nb-ref-number="110" id="idea110" data-nb-words="34" data-nb-chars="204">„Sviňský štěstí musíš mět,“ souhlasil pan Dostálek ztěžklým jazykem, za&nbsp;chvilku už&nbsp;nebude k&nbsp;použití. Bradu si&nbsp;podepře žilnatými pěstmi, sklopí víčka a&nbsp;pít bude ze&nbsp;spaní. Vždyť už&nbsp;tu&nbsp;zasedá od&nbsp;božího rána.</span></p>
        <p class="chunk" data-nb-ref-number="109" data-nb-words="43" data-nb-chars="278"><span class="idea" data-nb-ref-number="111" id="idea111" data-nb-words="43" data-nb-chars="278">Vzhledem k&nbsp;tomu, že&nbsp;Ráchel Pospíšilová byla nějakou dobu součástí justičního soukolí, věděla, kde major Vrzgala venčívá Punťu. A&nbsp;skutečně, našla je&nbsp;u&nbsp;Kata s&nbsp;panem Dostálkem v&nbsp;družném mlčení. Pan Dostálek toho nikdy moc nenamluvil a&nbsp;Vrzgala se&nbsp;vymluvil při celodenním vyslýchání.</span></p>
        <p class="chunk" data-nb-ref-number="110" data-nb-words="22" data-nb-chars="142"><span class="idea" data-nb-ref-number="112" id="idea112" data-nb-words="22" data-nb-chars="142">„Směla bych si&nbsp;přisednout?“ špitla Ráchel nesměle.&nbsp;– Taková otázka od&nbsp;takové krasavice! Major otřel volnou židli rukávem a&nbsp;hluboce se&nbsp;uklonil.</span></p>
        <p class="chunk" data-nb-ref-number="111" data-nb-words="7" data-nb-chars="59"><span class="idea" data-nb-ref-number="113" id="idea113" data-nb-words="7" data-nb-chars="59">„Ptěšení nmestraně,“ řekl pan Dostálek vcelku srozumitelně.</span></p>
        <p class="chunk" data-nb-ref-number="112" data-nb-words="9" data-nb-chars="48"><span class="idea" data-nb-ref-number="114" id="idea114" data-nb-words="9" data-nb-chars="48">Také Ráchel si&nbsp;objednala pivo, co&nbsp;jiného u&nbsp;Kata.</span></p>
        <p class="chunk" data-nb-ref-number="113" data-nb-words="7" data-nb-chars="41"><span class="idea" data-nb-ref-number="115" id="idea115" data-nb-words="7" data-nb-chars="41">„Tož tak,“ řekl major Vrzgala. „Tož jak?“</span></p>
        <p class="chunk" data-nb-ref-number="114" data-nb-words="13" data-nb-chars="77"><span class="idea" data-nb-ref-number="116" id="idea116" data-nb-words="13" data-nb-chars="77">„Tož tak,“ odpověděla Ráchel. „To víte, do&nbsp;žní daleko. Jen aby moc nepršelo.“</span></p>
        <p class="chunk" data-nb-ref-number="115" data-nb-words="7" data-nb-chars="30"><span class="idea" data-nb-ref-number="117" id="idea117" data-nb-words="7" data-nb-chars="30">„Někdy by&nbsp;aj&nbsp;mohlo. Ne&nbsp;že&nbsp;ne.“</span></p>
        <p class="chunk" data-nb-ref-number="116" data-nb-words="12" data-nb-chars="62"><span class="idea" data-nb-ref-number="118" id="idea118" data-nb-words="12" data-nb-chars="62">„Někdy určitě, ale že&nbsp;by&nbsp;teď, co&nbsp;já&nbsp;vím…“ dodala Ráchel věcně.</span></p>
        <p class="chunk" data-nb-ref-number="117" data-nb-words="33" data-nb-chars="192"><span class="idea" data-nb-ref-number="119" id="idea119" data-nb-words="33" data-nb-chars="192">„Kuči kuči kuč,“ řekl pan Dostálek, přikrčil se&nbsp;k&nbsp;půllitru a&nbsp;trochu z&nbsp;něj usrkl. Také major Vrzgala a&nbsp;Ráchel Pospíšilová se&nbsp;napili. Pivo rozvazuje jazyky, a&nbsp;hle, i&nbsp;tato plzeň jazyky rozvázala.</span></p>
        <p class="chunk" data-nb-ref-number="118" data-nb-words="14" data-nb-chars="84"><span class="idea" data-nb-ref-number="120" id="idea120" data-nb-words="14" data-nb-chars="84">„Že vy&nbsp;znáte Dušana Beránka, pane majore?“ Ráchel drcla svým pivem do&nbsp;piva majorova.</span></p>
        <p class="chunk" data-nb-ref-number="119" data-nb-words="25" data-nb-chars="137"><span class="idea" data-nb-ref-number="121" id="idea121" data-nb-words="25" data-nb-chars="137">„Kde že&nbsp;bych znal nějakého Beránka. Copak já&nbsp;přijdu do&nbsp;styku s&nbsp;lidmi? Vždyť jsou to&nbsp;lautr zločinci. Kdo by&nbsp;si&nbsp;pamatoval, jak se&nbsp;jmenují.“</span></p>
        <p class="chunk" data-nb-ref-number="120" data-nb-words="5" data-nb-chars="37"><span class="idea" data-nb-ref-number="122" id="idea122" data-nb-words="5" data-nb-chars="37">„Takový krásný zločinec, k&nbsp;zulíbání…“</span></p>
        <p class="chunk" data-nb-ref-number="121" data-nb-words="11" data-nb-chars="77"><span class="idea" data-nb-ref-number="123" id="idea123" data-nb-words="11" data-nb-chars="77">„Šššš-švarné dě-děvče,“ řekl pan Dostálek a&nbsp;usnul s&nbsp;hlavou rukama podepřenou.</span></p>
        <p class="chunk" data-nb-ref-number="122" data-nb-words="67" data-nb-chars="357"><span class="idea" data-nb-ref-number="124" id="idea124" data-nb-words="67" data-nb-chars="357">„Pořád mně tam vodí nějaké lidi v&nbsp;klepetech, někteří ani nevědí, kvůli čemu tam jsou. Až&nbsp;teprve když je&nbsp;oblíknou do&nbsp;tepláků, něco málo jim dojde. To&nbsp;abych z&nbsp;nich tahal přiznání heverem. Stejně se&nbsp;nakonec každý přizná. Já&nbsp;už&nbsp;vím, jak na&nbsp;ně, já&nbsp;už&nbsp;mám svoje metody. Já&nbsp;bych vám, slečno, mohl povídat celé dny, celou zimu bych mohl. My&nbsp;u&nbsp;BSS na&nbsp;čas nehledíme…“</span></p>
        <p class="chunk" data-nb-ref-number="123" data-nb-words="14" data-nb-chars="90"><span class="idea" data-nb-ref-number="125" id="idea125" data-nb-words="14" data-nb-chars="90">„Jejej, to&nbsp;je&nbsp;pěkný pejsek,“ objevila Ráchel pod stolem majorův doprovod, „snad není váš?“</span></p>
        <p class="chunk" data-nb-ref-number="124" data-nb-words="9" data-nb-chars="48"><span class="idea" data-nb-ref-number="126" id="idea126" data-nb-words="9" data-nb-chars="48">„Není. Je&nbsp;to&nbsp;Punťa mojí staré. Já&nbsp;mám dobrmana.“</span></p>
        <p class="chunk" data-nb-ref-number="125" data-nb-words="1" data-nb-chars="11"><span class="idea" data-nb-ref-number="127" id="idea127" data-nb-words="1" data-nb-chars="11">„Dobrmana?“</span></p>
        <p class="chunk" data-nb-ref-number="126" data-nb-words="43" data-nb-chars="235"><span class="idea" data-nb-ref-number="128" id="idea128" data-nb-words="43" data-nb-chars="235">„Dobrmana. Ještě ho&nbsp;nemám, ale kdybych já&nbsp;měl psa, měl bych dobrmana. Ale copak můžu? Vždyť by&nbsp;jí&nbsp;sežral Punťu po&nbsp;obědě. Vždyť by&nbsp;mně ho&nbsp;ty&nbsp;moje ženské zkazily. Vždyť by&nbsp;se&nbsp;s&nbsp;mým dobrmanem mazlily jak s&nbsp;tímhle Punťou. Beránek, říkáte?“</span></p>
        <p class="chunk" data-nb-ref-number="127" data-nb-words="5" data-nb-chars="44"><span class="idea" data-nb-ref-number="129" id="idea129" data-nb-words="5" data-nb-chars="44">„Beránek Dušánek,“ vydechla bývalá kaplanka.</span></p>
        <p class="chunk" data-nb-ref-number="128" data-nb-words="32" data-nb-chars="177"><span class="idea" data-nb-ref-number="130" id="idea130" data-nb-words="32" data-nb-chars="177">„Neznám. A&nbsp;neměla byste, slečno, pro mne cigaretku? Aspoň jednu… Ráno jsem přestal kouřit, jenže když mi&nbsp;tu&nbsp;kdekdo hulí pod nos, copak se&nbsp;to&nbsp;dá&nbsp;vydržet? Mám akorát na&nbsp;tři piva…“</span></p>
        <p class="chunk" data-nb-ref-number="129" data-nb-words="28" data-nb-chars="169"><span class="idea" data-nb-ref-number="131" id="idea131" data-nb-words="28" data-nb-chars="169">„Ráda vám pro ně&nbsp;skočím,“ vyskočila Ráchel od&nbsp;stolu k&nbsp;automatu s&nbsp;cigaretami, odhodlaná nacpat do&nbsp;Vrzgaly všechny cigarety světa, jen aby z&nbsp;něj vymámila něco o&nbsp;Dušánkovi.</span></p>
        <p class="chunk" data-nb-ref-number="130" data-nb-words="58" data-nb-chars="349"><span class="idea" data-nb-ref-number="132" id="idea132" data-nb-words="58" data-nb-chars="349">„Myslíte, že&nbsp;mě&nbsp;to&nbsp;táhne domů?“ rozprávěl Vrzgala se&nbsp;zapálenou cigaretou rozvláčně. „Že bych se&nbsp;nejraději zvedl, hvízdl na&nbsp;Punťu a&nbsp;chvátal do&nbsp;tepla domova? Za&nbsp;manželkou? Za&nbsp;dcerou? Ee! Vždyť doma už&nbsp;to&nbsp;znám, hodiny jdou, rádio hraje… Ale ten bordel! Slečno, ten příšerný bordel, myslíte, že&nbsp;někdo uklidí? Vždyť já&nbsp;tam nemám ani kam aktovku položit.“</span></p>
        <p class="chunk" data-nb-ref-number="131" data-nb-words="7" data-nb-chars="33"><span class="idea" data-nb-ref-number="133" id="idea133" data-nb-words="7" data-nb-chars="33">„To je&nbsp;mi&nbsp;vás líto, pane majore.“</span></p>
        <p class="chunk" data-nb-ref-number="132" data-nb-words="65" data-nb-chars="407"><span class="idea" data-nb-ref-number="134" id="idea134" data-nb-words="65" data-nb-chars="407">„A&nbsp;v&nbsp;práci? Ani se&nbsp;neptejte. Všude samý zločinec, civí na&nbsp;vás a&nbsp;zatlouká. Vloni jsem už&nbsp;málem dostat odznak ‚Vzorný vyšetřovatel BSS‘. Leda bzum. Vyžral mi&nbsp;ho&nbsp;Vyhlídal. Mám přitom o&nbsp;půl bodu vyšší vyšetřovatelitu než ten hajzl. A&nbsp;víte proč? Protože Vyhlídal chodil venčit náčelníkovi psa. Dobrmana. Ptáte se, slečno, proč chodil? Protože už&nbsp;nechodí! A&nbsp;proč ten Vyhlídal nechodí venčit náčelníkovi dobrmana?“</span></p>
        <p class="chunk" data-nb-ref-number="133" data-nb-words="12" data-nb-chars="64"><span class="idea" data-nb-ref-number="135" id="idea135" data-nb-words="12" data-nb-chars="64">„Nazdar!“ zvolal pan Dostálek ze&nbsp;spaní a&nbsp;ze spaní se&nbsp;napil piva.</span></p>
        <p class="chunk" data-nb-ref-number="134" data-nb-words="24" data-nb-chars="148"><span class="idea" data-nb-ref-number="136" id="idea136" data-nb-words="24" data-nb-chars="148">„Protože mu&nbsp;chcípl, náčelníkovi. Dobrman. A&nbsp;proto já&nbsp;už&nbsp;letos konečně ten odznak dostanu. Pět stovek navíc, o&nbsp;kterých nemá stará ani páru. Měsíčně!“</span></p>
        <p class="chunk" data-nb-ref-number="135" data-nb-words="9" data-nb-chars="68"><span class="idea" data-nb-ref-number="137" id="idea137" data-nb-words="9" data-nb-chars="68">„Dušánek Beránek,“ připomněla Ráchel. „Takový tuze pěkný, s&nbsp;botama.“</span></p>
        <p class="chunk" data-nb-ref-number="136" data-nb-words="34" data-nb-chars="198"><span class="idea" data-nb-ref-number="138" id="idea138" data-nb-words="34" data-nb-chars="198">„Ach ten! To&nbsp;je&nbsp;stará vesta, přiznal se&nbsp;hned napoprvé, s&nbsp;tím nebyla žádná práce. Jenom jsem ty&nbsp;boty vytáhl, už&nbsp;se&nbsp;pochcal. Pardon, pomočil. A&nbsp;už bylo přiznání na&nbsp;stole. Takový nešťastník nešťastný…“</span></p>
        <p class="chunk" data-nb-ref-number="137" data-nb-words="6" data-nb-chars="37"><span class="idea" data-nb-ref-number="139" id="idea139" data-nb-words="6" data-nb-chars="37">„Žbluňk!“ řekl pan Dostálek ze&nbsp;spaní.</span></p>
        <p class="chunk" data-nb-ref-number="138" data-nb-words="6" data-nb-chars="25"><span class="idea" data-nb-ref-number="140" id="idea140" data-nb-words="6" data-nb-chars="25">„Copak se&nbsp;s&nbsp;tím už&nbsp;nedá…“</span></p>
        <p class="chunk" data-nb-ref-number="139" data-nb-words="8" data-nb-chars="32"><span class="idea" data-nb-ref-number="141" id="idea141" data-nb-words="8" data-nb-chars="32">„Co jako by&nbsp;se&nbsp;s&nbsp;tím jako mělo?“</span></p>
        <p class="chunk" data-nb-ref-number="140" data-nb-words="18" data-nb-chars="100"><span class="idea" data-nb-ref-number="142" id="idea142" data-nb-words="18" data-nb-chars="100">„Jestli ho, pane majore, nemůžete zachránit! Já&nbsp;bych vám… Já&nbsp;bych vás… Já&nbsp;bych všecko, co&nbsp;byste si…“</span></p>
        <p class="chunk" data-nb-ref-number="141" data-nb-words="3" data-nb-chars="25"><span class="idea" data-nb-ref-number="143" id="idea143" data-nb-words="3" data-nb-chars="25">„Všecko? Opravdu všecko?“</span></p>
        <p class="chunk" data-nb-ref-number="142" data-nb-words="6" data-nb-chars="49"><span class="idea" data-nb-ref-number="144" id="idea144" data-nb-words="6" data-nb-chars="49">„Opravdu,“ vydechla Ráchel. „Pro Dušánka všecko.“</span></p>
        <p class="chunk" data-nb-ref-number="143" data-nb-words="12" data-nb-chars="82"><span class="idea" data-nb-ref-number="145" id="idea145" data-nb-words="12" data-nb-chars="82">„Pozdě,“ povzdechl si&nbsp;major Vrzgala. „Už to&nbsp;má&nbsp;prokurátor. Noční prokurátor Voda.“</span></p>
        <p class="chunk" data-nb-ref-number="144" data-nb-words="8" data-nb-chars="51"><span class="idea" data-nb-ref-number="146" id="idea146" data-nb-words="8" data-nb-chars="51">„Zdar! Zdar! Nazdár!“ zvolal pan Dostálek ze&nbsp;spaní.</span></p>
        <p class="chunk" data-nb-ref-number="145" data-nb-words="108" data-nb-chars="683"><span class="idea" data-nb-ref-number="147" id="idea147" data-nb-words="108" data-nb-chars="683">Vodova prokuratura není daleko od&nbsp;hospody U&nbsp;Kata a&nbsp;Ráchel si&nbsp;nemusela dělat starosti s&nbsp;časem. Pro návštěvu nočního prokurátora je&nbsp;chvíle před půlnocí chvílí nejvhodnější. Vyběhla z&nbsp;hospody U&nbsp;Kata a&nbsp;zaběhla k&nbsp;Vodovi. Byl ve&nbsp;své prokurátorně i&nbsp;se zapisovatelkou Lucií, dívkou s&nbsp;patrnými ňadry a&nbsp;pověstí Kerbera. Zvláště jde-li o&nbsp;návštěvu pohledné ženy. Lucie se&nbsp;domnívá, že&nbsp;je&nbsp;majitelkou prokurátora Vody a&nbsp;žádná jiná nemá právo na&nbsp;něj ani pohlédnout. Protože zná svého pappenheimského a&nbsp;nechce o&nbsp;něj přijít. Sedává u&nbsp;stolku s&nbsp;telefonem a&nbsp;kompjútrem v&nbsp;předpokoji a&nbsp;studuje erotické informace, aby nezaostávala za&nbsp;světovými trendy a&nbsp;mohla poskytovat šéfovi novinky. Aby mu&nbsp;nezevšedněla.</span></p>
        <p class="chunk" data-nb-ref-number="146" data-nb-words="52" data-nb-chars="327"><span class="idea" data-nb-ref-number="148" id="idea148" data-nb-words="52" data-nb-chars="327">Také tuto noc prodlévala Lucie na&nbsp;erotických stránkách zcela soustředěna, dělala si&nbsp;poznámky do&nbsp;notýsku. Za&nbsp;pět minut dvanáct zazvonil zvonek u&nbsp;dveří. Přesvědčena o&nbsp;tom, že&nbsp;je&nbsp;to&nbsp;poslíček s&nbsp;objednanou pizzou, zabzučela, aniž se&nbsp;zeptala, co&nbsp;za&nbsp;vlka číhá za&nbsp;dveřmi. Za&nbsp;dveřmi stála Ráchel. Krásná Miss Universum, dosud nezvolená.</span></p>
        <p class="chunk" data-nb-ref-number="147" data-nb-words="16" data-nb-chars="103"><span class="idea" data-nb-ref-number="149" id="idea149" data-nb-words="16" data-nb-chars="103">„Co chcete?“ vyrazila ze&nbsp;sebe Lucie, povstala od&nbsp;kompjútru a&nbsp;chystala se&nbsp;vyhnat kaplanku z&nbsp;prokuratury.</span></p>
        <p class="chunk" data-nb-ref-number="148" data-nb-words="15" data-nb-chars="111"><span class="idea" data-nb-ref-number="150" id="idea150" data-nb-words="15" data-nb-chars="111">„Dobrý večer. Ráda bych s&nbsp;panem prokurátorem, jenom takovou záležitost… Kdybyste mě&nbsp;mohla… Ráchel Pospíšilová.“</span></p>
        <p class="chunk" data-nb-ref-number="149" data-nb-words="46" data-nb-chars="291"><span class="idea" data-nb-ref-number="151" id="idea151" data-nb-words="46" data-nb-chars="291">„Ven!“ zařvala Lucie a&nbsp;ukázala na&nbsp;dveře. Dveře se&nbsp;otevřely a&nbsp;v&nbsp;nich stál hromotluk s&nbsp;plochou krabicí, na&nbsp;hlavě bílou plátěnou čepici s&nbsp;červenými pruhy. „Ven!“ zopakovala své zvolání Lucie. Hromotluk se&nbsp;polekal, upustil krabici a&nbsp;utekl. Snad měl s&nbsp;prokuraturou neblahé zkušenosti z&nbsp;dřívějška.</span></p>
        <p class="chunk" data-nb-ref-number="150" data-nb-words="30" data-nb-chars="198"><span class="idea" data-nb-ref-number="152" id="idea152" data-nb-words="30" data-nb-chars="198">„Ale já&nbsp;bych opravdu s&nbsp;panem doktorem potřebovala… Je&nbsp;to&nbsp;nutné, vždyť jde o&nbsp;život!“ nenechala se&nbsp;kaplanka jen tak zastrašit pouhou zapisovatelkou. Vždyť ji&nbsp;sem přivedlo poslání z&nbsp;nejušlechtilejších.</span></p>
        <p class="chunk" data-nb-ref-number="151" data-nb-words="34" data-nb-chars="221"><span class="idea" data-nb-ref-number="153" id="idea153" data-nb-words="34" data-nb-chars="221">„Tady je, slečno, prokuratura,“ řekla Lucie důrazně. Už&nbsp;pochopila, že&nbsp;to&nbsp;nebude jednoduché. Psychicky se&nbsp;připravila na&nbsp;tvrdý a&nbsp;nelítostný boj. Nedošlo jí&nbsp;však, že&nbsp;to&nbsp;nebude jenom válka nervů, nýbrž skutečná, krvavá bitka.</span></p>
        <p class="chunk" data-nb-ref-number="152" data-nb-words="11" data-nb-chars="73"><span class="idea" data-nb-ref-number="154" id="idea154" data-nb-words="11" data-nb-chars="73">„Proto jsem, slečno, tady. Chci totiž mluvit s&nbsp;panem prokurátorem Vodou.“</span></p>
        <p class="chunk" data-nb-ref-number="153" data-nb-words="42" data-nb-chars="256"><span class="idea" data-nb-ref-number="155" id="idea155" data-nb-words="42" data-nb-chars="256">„Vy si, dámo, myslíte, že&nbsp;sem může vlízt kdejaká fuchtle z&nbsp;ulice za&nbsp;pět minut dvanáct, a&nbsp;pan prokurátor se&nbsp;posere štěstím? Nebo co? Pan prokurátor nemá čas, pan prokurátor momentálně prokurátoruje, a&nbsp;ty, ženská drzá, vypadni, než na&nbsp;tebe zavolám ochranku!“</span></p>
        <p class="chunk" data-nb-ref-number="154" data-nb-words="71" data-nb-chars="403"><span class="idea" data-nb-ref-number="156" id="idea156" data-nb-words="71" data-nb-chars="403">Jenže s&nbsp;tou ochrankou Lucie blafovala. Kdyby zavolala ochranku, a&nbsp;nebyl by&nbsp;to&nbsp;žádný problém, byli by&nbsp;tu&nbsp;cobydup a&nbsp;hned by&nbsp;začali ochraňovat pana prokurátora, a&nbsp;ten by&nbsp;pak musel vyplňovat protokol o&nbsp;použití ochranky a&nbsp;zdůvodňovat v&nbsp;něm proč a&nbsp;nač a&nbsp;proti komu, jaký stupeň ohrožení… To&nbsp;by&nbsp;asi nešlo. Nehledě k&nbsp;tomu, že&nbsp;by&nbsp;si&nbsp;pan prokurátor všiml nebezpečně sličné návštěvnice a&nbsp;mohl by&nbsp;Lucii poslat domů.</span></p>
        <p class="chunk" data-nb-ref-number="155" data-nb-words="10" data-nb-chars="69"><span class="idea" data-nb-ref-number="157" id="idea157" data-nb-words="10" data-nb-chars="69">„Jen si&nbsp;zavolejte ochranku, máte-li k&nbsp;tomu důvod,“ souhlasila Ráchel.</span></p>
        <p class="chunk" data-nb-ref-number="156" data-nb-words="32" data-nb-chars="182"><span class="idea" data-nb-ref-number="158" id="idea158" data-nb-words="32" data-nb-chars="182">Lucii nedošlo, že&nbsp;před ní&nbsp;stojí člověk s&nbsp;posláním. Člověka s&nbsp;takovým posláním nelze jen tak vyhodit. Vrhla se&nbsp;na&nbsp;kaplanku, začala do&nbsp;ní&nbsp;bušit pěstmi, snažila se&nbsp;ji&nbsp;vytlačit ze&nbsp;dveří:</span></p>
        <p class="chunk" data-nb-ref-number="157" data-nb-words="10" data-nb-chars="55"><span class="idea" data-nb-ref-number="159" id="idea159" data-nb-words="10" data-nb-chars="55">„Ty můro jedna nešukaná, já&nbsp;tě&nbsp;z&nbsp;těch dveří vyštuchám!“</span></p>
        <p class="chunk" data-nb-ref-number="158" data-nb-words="90" data-nb-chars="592"><span class="idea" data-nb-ref-number="160" id="idea160" data-nb-words="90" data-nb-chars="592">Jenže tady narazila kosa na&nbsp;kámen. Ráchel totiž ovládala několik hmatů a&nbsp;chvatů, které ji&nbsp;ve&nbsp;věznici naučili v&nbsp;kurzu sebeobrany, kdyby jí&nbsp;některý agresivní vězeň hodlal bránit v&nbsp;šíření duchovna hrubou silou nebo kdyby s&nbsp;ní hodlal provádět něco nemravného proti její vůli. Někteří vězňové mohou být prudší povahy. Jak je&nbsp;vidno, také zapisovatelky nočních prokurátorů nejdou někdy pro ránu daleko. Jedním švihem uložila Ráchel zuřivou Lucii na&nbsp;koberec uprostřed předpokoje. Za&nbsp;svůj výkon sklidila nečekaný potlesk prokurátora Vody. Stál ve&nbsp;dveřích své pracovny a&nbsp;pobaveně přihlížel dívčí válce.</span></p>
        <p class="chunk" data-nb-ref-number="159" data-nb-words="17" data-nb-chars="101"><span class="idea" data-nb-ref-number="161" id="idea161" data-nb-words="17" data-nb-chars="101">„Děkuji vám, Lucie. Pro dnešek máte volno, můžete jít domů. Uvidíme se&nbsp;zase zítra večer. Dobrou noc.“</span></p>
        <p class="chunk" data-nb-ref-number="160" data-nb-words="4" data-nb-chars="30"><span class="idea" data-nb-ref-number="162" id="idea162" data-nb-words="4" data-nb-chars="30">Porážka nemohla být drtivější.</span></p>
        <p class="chunk" data-nb-ref-number="161" data-nb-words="51" data-nb-chars="331"><span class="idea" data-nb-ref-number="163" id="idea163" data-nb-words="51" data-nb-chars="331">„Copak jste mi, dušinko, přinesla?“ zazubil se&nbsp;prokurátor na&nbsp;Miss Universum radostně. „Takovou pěknou noční návštěvu jsme tu&nbsp;ještě neměli. A&nbsp;jaká je&nbsp;šikovná! Musíte omluvit moji zapisovatelku Lucii. To&nbsp;víte, prokuratura není žádný med, dívka je&nbsp;poněkud přepracovaná. Však jsem ji&nbsp;poslal domů, aby si&nbsp;odpočinula.&nbsp;– Dáte si&nbsp;kávičku?“</span></p>
        <p class="chunk" data-nb-ref-number="162" data-nb-words="19" data-nb-chars="140"><span class="idea" data-nb-ref-number="164" id="idea164" data-nb-words="19" data-nb-chars="140">„Ráda, děkuji.“ Ráchel zbytečně neokolkovala a&nbsp;při silné, přeslazené kávě nalité z&nbsp;ocelové termosky pověděla prokurátorovi, proč sem přišla.</span></p>
        <p class="chunk" data-nb-ref-number="163" data-nb-words="27" data-nb-chars="188"><span class="idea" data-nb-ref-number="165" id="idea165" data-nb-words="27" data-nb-chars="188">Prokurátor jí&nbsp;pozorně naslouchal, kreslil si&nbsp;přitom cosi do&nbsp;školní písanky, hlavou pokyvoval, lžičkou v&nbsp;hrnku cinkal, někdy se&nbsp;ušklíbl, jindy pousmál, většinou zůstával vážný. Velmi vážný.</span></p>
        <p class="chunk" data-nb-ref-number="164" data-nb-words="21" data-nb-chars="123"><span class="idea" data-nb-ref-number="166" id="idea166" data-nb-words="21" data-nb-chars="123">„…&nbsp;jestli by&nbsp;se&nbsp;s&nbsp;tím ještě nedalo něco udělat,“ ukončila trochu zmatené povídání a&nbsp;s&nbsp;nadějí vzhlédla k&nbsp;prokurátoru Vodovi.</span></p>
        <p class="chunk" data-nb-ref-number="165" data-nb-words="34" data-nb-chars="214"><span class="idea" data-nb-ref-number="167" id="idea167" data-nb-words="34" data-nb-chars="214">„Dušinko nešťastná,“ zabědoval Voda. „Takové pěkné děvčátko, a&nbsp;ono je&nbsp;tolik smutné. Vždyť pro jedno kvítí slunce nesvítí. Za&nbsp;jednoho Beránka budou ještě stáda Beranů, nesmíte si&nbsp;to&nbsp;tak brát. Život máte před sebou…“</span></p>
        <p class="chunk" data-nb-ref-number="166" data-nb-words="33" data-nb-chars="174"><span class="idea" data-nb-ref-number="168" id="idea168" data-nb-words="33" data-nb-chars="174">„Ale já&nbsp;jsem si&nbsp;k&nbsp;vám, pane doktore, nepřišla pro útěchu, jenom jsem se&nbsp;chtěla dozvědět, jestli se&nbsp;s&nbsp;tím dá&nbsp;ještě něco dělat. Vyšetřovatel Vrzgala mi&nbsp;řekl, že&nbsp;to&nbsp;leží u&nbsp;vás.“</span></p>
        <p class="chunk" data-nb-ref-number="167" data-nb-words="69" data-nb-chars="403"><span class="idea" data-nb-ref-number="169" id="idea169" data-nb-words="69" data-nb-chars="403">„Vrzgala? Major Vrzgala! Ani mně ho, dušinko, nepřipomínejte, toho babrala Vrzgalu! Zmastil, co&nbsp;se&nbsp;dalo. Víte, jaká to&nbsp;byla fuška uštrikovat z&nbsp;jeho vyslýchání obžalobu? Kdyby se&nbsp;ten váš Beránek nebyl přiznal, už&nbsp;dávno jste ho&nbsp;měla doma. Za&nbsp;tu&nbsp;fušeřinu bych z&nbsp;majora udělal podpraporčíka a&nbsp;poslal ho&nbsp;kopat kanály. Vždyť kromě přiznání&nbsp;– a&nbsp;kdoví jak to&nbsp;z&nbsp;něj vymlátil&nbsp;– na&nbsp;toho vašeho Beránka nic nemáme.“</span></p>
        <p class="chunk" data-nb-ref-number="168" data-nb-words="13" data-nb-chars="70"><span class="idea" data-nb-ref-number="170" id="idea170" data-nb-words="13" data-nb-chars="70">„Tak to&nbsp;ho&nbsp;pustíte, že? Kdy mi&nbsp;ho&nbsp;pustíte? Už?“ nemohla uvěřit Ráchel.</span></p>
        <p class="chunk" data-nb-ref-number="169" data-nb-words="20" data-nb-chars="133"><span class="idea" data-nb-ref-number="171" id="idea171" data-nb-words="20" data-nb-chars="133">„Prrr, ne&nbsp;tak zhurta! To&nbsp;já, dušinko, nemohu. Jak bych mohl propustit člověka, který připravoval revoluci a&nbsp;dopustil se&nbsp;vlastizrady?“</span></p>
        <p class="chunk" data-nb-ref-number="170" data-nb-words="8" data-nb-chars="47"><span class="idea" data-nb-ref-number="172" id="idea172" data-nb-words="8" data-nb-chars="47">„Ale vždyť jste před chvilkou říkal, že&nbsp;kdyby…“</span></p>
        <p class="chunk" data-nb-ref-number="171" data-nb-words="35" data-nb-chars="203"><span class="idea" data-nb-ref-number="173" id="idea173" data-nb-words="35" data-nb-chars="203">„Kdyby chyby. Jenže on&nbsp;se, vážená slečno, přiznal. Co&nbsp;já&nbsp;teď s&nbsp;tím. A&nbsp;pak, ještě jsou tu&nbsp;boty, ty&nbsp;nešťastné boty, předmět doličný. Obžalobu mám už&nbsp;napsanou. Tolik práce, tolik práce, přece to&nbsp;nezahodím…“</span></p>
        <p class="chunk" data-nb-ref-number="172" data-nb-words="10" data-nb-chars="54"><span class="idea" data-nb-ref-number="174" id="idea174" data-nb-words="10" data-nb-chars="54">„Ale vždyť mu&nbsp;hrozí trest smrti! Vždyť mi&nbsp;ho&nbsp;zabijou!“</span></p>
        <p class="chunk" data-nb-ref-number="173" data-nb-words="54" data-nb-chars="312"><span class="idea" data-nb-ref-number="175" id="idea175" data-nb-words="54" data-nb-chars="312">„Popraví, slečno, nezabijí, popraví,“ připustil Voda. „Jenže to&nbsp;si&nbsp;měl rozmyslet dřív, než se&nbsp;vypravil do&nbsp;lesa. Kdo mu&nbsp;kázal, aby tam chodil! Kdyby neplatí, já&nbsp;vím, ale kdyby zůstal doma u&nbsp;maminky, mohl být doma u&nbsp;maminky. Tak se&nbsp;věci mají, dušinko, a&nbsp;vy teď marně slzy roníte. Slzy už&nbsp;tomu Beránkovi nepomůžou.“</span></p>
        <p class="chunk" data-nb-ref-number="174" data-nb-words="5" data-nb-chars="42"><span class="idea" data-nb-ref-number="176" id="idea176" data-nb-words="5" data-nb-chars="42">„Udělám všechno, pane prokurátore, abych…“</span></p>
        <p class="chunk" data-nb-ref-number="175" data-nb-words="3" data-nb-chars="27"><span class="idea" data-nb-ref-number="177" id="idea177" data-nb-words="3" data-nb-chars="27">„Všechno? Opravdu všechno?“</span></p>
        <p class="chunk" data-nb-ref-number="176" data-nb-words="3" data-nb-chars="23"><span class="idea" data-nb-ref-number="178" id="idea178" data-nb-words="3" data-nb-chars="23">„Ano, opravdu všechno.“</span></p>
        <p class="chunk" data-nb-ref-number="177" data-nb-words="56" data-nb-chars="364"><span class="idea" data-nb-ref-number="179" id="idea179" data-nb-words="56" data-nb-chars="364">„Ještě včera, krásná slečno, kdybyste přišla, mohl jsem tu&nbsp;obžalobu roztrhat na&nbsp;kusy a&nbsp;celý spis hodit babralovi Vrzgalovi na&nbsp;hlavu, aby… Mohl jsem obžalobu napsat jinak, i&nbsp;když se&nbsp;ten nešťastník nešťastná přiznal… Pozdě, slečno Pospíšilová. Žaloba už&nbsp;byla doručena zemskému soudu a&nbsp;také panu obžalovanému Beránkovi. My&nbsp;dva jsme se, dušinko, potkali příliš pozdě.“</span></p>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./revoluce_013.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-6Ij0tosSybWYv2P+o4NZvbwDVKI1xUFhRaHNX6THTuo="></script>
  </body>
</html>