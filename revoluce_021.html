<!DOCTYPE html>
<html lang="cs">
  <head>
    <meta charset="utf-8">
    <link rel="icon" href="./favicon.png">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="III">
    <meta name="apple-mobile-web-app-capable" content="yes">
    <title>III • Revoluce!</title>
    <link rel="stylesheet" href="./style/style.min.css" media="screen" integrity="sha256-zqwh2ZAv03c4MNRG04qGapqDfOESw/lqZB7l4xi1RyY=">
    <style>
      :root {
        --accent-color: hsl(176, 71%, 37%);
      }
    </style>
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <link rel="prev" href="./revoluce_020.html">
    <link rel="next" href="./revoluce_022.html">
    <meta name="nb-order" content="17">
    <link rel="self" href="revoluce_021.html">
    <meta name="nb-identifier" content="binar-revoluce-bfa2d39">
    <meta name="nb-role" content="chapter">
  </head>
  <body data-nb-words="6533" data-nb-chars="40932" class="nb-role-chapter nb-custom-style">
    <nav role="doc-toc">
      <ul class="plain">
        <li><a href="revoluce_006.html">PRVNÍ ČÁST Před</a></li>
        <li><a href="revoluce_008.html">I</a></li>
        <li><a href="revoluce_009.html">II</a></li>
        <li><a href="revoluce_010.html">III</a></li>
        <li><a href="revoluce_011.html">IV</a></li>
        <li><a href="revoluce_012.html">V</a></li>
        <li><a href="revoluce_013.html">VI</a></li>
        <li><a href="revoluce_014.html">VII</a></li>
        <li><a href="revoluce_015.html">VIII</a></li>
        <li><a href="revoluce_016.html">IX</a></li>
        <li><a href="revoluce_017.html">DRUHÁ ČÁST Po</a></li>
        <li><a href="revoluce_019.html">I</a></li>
        <li><a href="revoluce_020.html">II</a></li>
        <li><a href="revoluce_021.html">III</a></li>
        <li><a href="revoluce_022.html">IV</a></li>
        <li><a href="revoluce_023.html">V</a></li>
        <li><a href="revoluce_024.html">VI</a></li>
        <li><a href="revoluce_025.html">VII</a></li>
        <li><a href="revoluce_026.html">Epilog</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./revoluce_020.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="1" data-nb-chars="3"><span class="idea" data-nb-ref-number="1" id="idea1" data-nb-words="1" data-nb-chars="3">III</span></h1>
        <p class="chunk" data-nb-ref-number="2" data-nb-words="196" data-nb-chars="1173"><span class="idea" data-nb-ref-number="2" id="idea2" data-nb-words="196" data-nb-chars="1173">Ještě nám zbývá paní režisérka Mája Vožatá. Ano, ta, Vožatá. Přišli si&nbsp;pro ni&nbsp;do&nbsp;studia sedm s&nbsp;otvíratelnými okny dva šikovní chlapci z&nbsp;údržby v&nbsp;zelených overalech s&nbsp;firemním znakem rozhlasu: otevřená ústa s&nbsp;třiceti šesti zuby a&nbsp;dlaně k&nbsp;nim přiložené, jako by&nbsp;volala do&nbsp;veliké dálky. Když jednou v&nbsp;roce dojde k&nbsp;výročí květnového povstání, dělníci z&nbsp;údržby odvezou paní režisérku&nbsp;– její židle má&nbsp;kolečka&nbsp;– chodbami a&nbsp;výtahem před budovu rozhlasu a&nbsp;jako jedinou přímou živoucí účastnici historických dějů ji&nbsp;obloží červenými, bílými a&nbsp;namodro obarvenými karafiáty a&nbsp;ověnčí voňavými šeříky. Paní režisérka na&nbsp;pokyn pana generálního ředitele promluví o&nbsp;tom, jaké to&nbsp;tenkrát bylo, aby se&nbsp;nezapomnělo, aby už&nbsp;nikdy, protože se&nbsp;rádo zapomíná, a&nbsp;zapomínat by&nbsp;se&nbsp;nemělo, aby i&nbsp;mladé generace věděly a&nbsp;nemohly se&nbsp;vymlouvat, že&nbsp;nevěděly, že&nbsp;jim to&nbsp;nikdo neřekl. Žádné poučení, jen samé vytáčky! Lidé pak odcházejí z&nbsp;oslavy obohaceni a&nbsp;poznamenáni vzpomínkou paní režisérky tak silné, že&nbsp;na&nbsp;ni&nbsp;už&nbsp;nikdy nezapomenou, protože teď už&nbsp;vědí, jaké to&nbsp;bylo, a&nbsp;aby se&nbsp;to&nbsp;už&nbsp;nikdy neopakovalo. Teď už&nbsp;se&nbsp;nemohou vymlouvat, že&nbsp;nevědí, protože jim to&nbsp;nikdo neřekl! Paní režisérka jim to&nbsp;pověděla.</span></p>
        <p class="chunk" data-nb-ref-number="3" data-nb-words="15" data-nb-chars="87"><span class="idea" data-nb-ref-number="3" id="idea3" data-nb-words="15" data-nb-chars="87">„Moc vám to&nbsp;v&nbsp;těch zelených overalech sluší, chlapci, nedáte si&nbsp;se&nbsp;mnou trochu sherry?“</span></p>
        <p class="chunk" data-nb-ref-number="4" data-nb-words="7" data-nb-chars="44"><span class="idea" data-nb-ref-number="4" id="idea4" data-nb-words="7" data-nb-chars="44">„Dáme, paní režisérko, co&nbsp;bychom si&nbsp;nedali.“</span></p>
        <p class="chunk" data-nb-ref-number="5" data-nb-words="22" data-nb-chars="133"><span class="idea" data-nb-ref-number="5" id="idea5" data-nb-words="22" data-nb-chars="133">„Opravdu? To&nbsp;mám radost. Jenomže já&nbsp;mám jenom jednu skleničku, to&nbsp;byste si&nbsp;museli přinést svoje skleničky, abych vám měla kam nalít…“</span></p>
        <p class="chunk" data-nb-ref-number="6" data-nb-words="3" data-nb-chars="25"><span class="idea" data-nb-ref-number="6" id="idea6" data-nb-words="3" data-nb-chars="25">„Nedáme, paní režisérko.“</span></p>
        <p class="chunk" data-nb-ref-number="7" data-nb-words="92" data-nb-chars="529"><span class="idea" data-nb-ref-number="7" id="idea7" data-nb-words="92" data-nb-chars="529">„Dobře, tak nedáte, to&nbsp;je&nbsp;dobře. Nevadí, líznu si&nbsp;trošku na&nbsp;vaše zdraví. A&nbsp;copak bych jinak pro vás… Slyšíte ty&nbsp;ptáčky? Vždycky, když režíruji nějaké pěkné povídání třeba o&nbsp;lásce, o&nbsp;rozkvetlé louce nebo o&nbsp;lípách plných včel, otevřu okno a&nbsp;ono je&nbsp;to&nbsp;tam slyšet, jak v&nbsp;parku hvízdá kos, kuká kukačka, cukruje hrdlička, pokřikuje straka, čimčarárá vrabčák. To&nbsp;se&nbsp;to&nbsp;pak našim váženým a&nbsp;milým posluchačům pěkně poslouchá.&nbsp;– A&nbsp;copak že&nbsp;jste přišli? Budete něco pěkného povídat? Nebojte se, já&nbsp;vám to&nbsp;zrežíruji a&nbsp;ono to&nbsp;dobře dopadne.“</span></p>
        <p class="chunk" data-nb-ref-number="8" data-nb-words="15" data-nb-chars="90"><span class="idea" data-nb-ref-number="8" id="idea8" data-nb-words="15" data-nb-chars="90">„Přišli jsme pro vás, paní režisérko, máte se&nbsp;dostavit ke&nbsp;generálovi. Chce s&nbsp;váma mluvit.“</span></p>
        <p class="chunk" data-nb-ref-number="9" data-nb-words="3" data-nb-chars="25"><span class="idea" data-nb-ref-number="9" id="idea9" data-nb-words="3" data-nb-chars="25">„Ke generálovi? Opravdu?“</span></p>
        <p class="chunk" data-nb-ref-number="10" data-nb-words="7" data-nb-chars="48"><span class="idea" data-nb-ref-number="10" id="idea10" data-nb-words="7" data-nb-chars="48">„Ke generálnímu řediteli, my&nbsp;mu&nbsp;říkáme generál.“</span></p>
        <p class="chunk" data-nb-ref-number="11" data-nb-words="130" data-nb-chars="736"><span class="idea" data-nb-ref-number="11" id="idea11" data-nb-words="130" data-nb-chars="736">„Ach tak, už&nbsp;jsem se&nbsp;lekla, že&nbsp;budu muset narukovat.&nbsp;– Tak to&nbsp;bude určitě kvůli květnovému povstání. O&nbsp;květnovém povstání totiž toho vím ažaž. Nejvíc ze&nbsp;všech zaměstnanců z&nbsp;celého rozhlasu, protože jsem byla očitým svědkem, a&nbsp;dokonce účastnicí. To&nbsp;já&nbsp;jsem tenkrát&nbsp;– to&nbsp;jste vy&nbsp;dva ještě nebyli ani na&nbsp;houbách&nbsp;– volala: Na&nbsp;pomoc bojující Praze! Nacisté už&nbsp;tloukli na&nbsp;dveře a&nbsp;Pražané povstali. To&nbsp;já&nbsp;říkávám vždycky, když je&nbsp;výročí, jak to&nbsp;tenkrát bylo, když se&nbsp;to&nbsp;stalo, aby to&nbsp;všichni věděli, i&nbsp;vaše, chlapci, generace, aby to&nbsp;věděla, i&nbsp;ty děti, co&nbsp;se&nbsp;teprve narodí, aby to&nbsp;věděly a&nbsp;nezapomněly. Aby se&nbsp;poučily, a&nbsp;už nikdy. Kdepak! Teď prý je&nbsp;zas nějaká revoluce, ale do&nbsp;Strašnic se&nbsp;to, myslím, nedostalo, cestou jsem žádnou nepotkala.“</span></p>
        <p class="chunk" data-nb-ref-number="12" data-nb-words="9" data-nb-chars="53"><span class="idea" data-nb-ref-number="12" id="idea12" data-nb-words="9" data-nb-chars="53">„Už je&nbsp;po&nbsp;ní, paní režisérko. Co&nbsp;kdybychom vyrazili?“</span></p>
        <p class="chunk" data-nb-ref-number="13" data-nb-words="16" data-nb-chars="88"><span class="idea" data-nb-ref-number="13" id="idea13" data-nb-words="16" data-nb-chars="88">„To bychom mohli, ale kam? Ach ano, za&nbsp;tím generálem, že&nbsp;ano. Kolik máme vlastně hodin?“</span></p>
        <p class="chunk" data-nb-ref-number="14" data-nb-words="8" data-nb-chars="44"><span class="idea" data-nb-ref-number="14" id="idea14" data-nb-words="8" data-nb-chars="44">„Čtvrt na&nbsp;dvě a&nbsp;tři minuty, paní režisérko.“</span></p>
        <p class="chunk" data-nb-ref-number="15" data-nb-words="14" data-nb-chars="77"><span class="idea" data-nb-ref-number="15" id="idea15" data-nb-words="14" data-nb-chars="77">„To to&nbsp;letí, před hodinou ještě tolik nebylo. Ani se&nbsp;nenadáme a&nbsp;bude neděle.“</span></p>
        <p class="chunk" data-nb-ref-number="16" data-nb-words="11" data-nb-chars="65"><span class="idea" data-nb-ref-number="16" id="idea16" data-nb-words="11" data-nb-chars="65">„My vás tam, paní režisérko, na&nbsp;té&nbsp;židli s&nbsp;kolečkama doštucháme.“</span></p>
        <p class="chunk" data-nb-ref-number="17" data-nb-words="51" data-nb-chars="278"><span class="idea" data-nb-ref-number="17" id="idea17" data-nb-words="51" data-nb-chars="278">„Jako vždycky, že. Vidíte, a&nbsp;já jsem si&nbsp;nenechala udělat hlavu, jak si&nbsp;ji&nbsp;jako vždycky nechávám dělat, když je&nbsp;to&nbsp;výročí. Myslela jsem, že&nbsp;je&nbsp;to&nbsp;výročí až&nbsp;za&nbsp;týden. Ale to&nbsp;říkání umím nazpaměť, řeknu to&nbsp;stejně pěkně jako loni i&nbsp;s&nbsp;neudělanou hlavou, aby se&nbsp;vědělo a&nbsp;nezapomnělo.“</span></p>
        <p class="chunk" data-nb-ref-number="18" data-nb-words="19" data-nb-chars="116"><span class="idea" data-nb-ref-number="18" id="idea18" data-nb-words="19" data-nb-chars="116">„Ale ne, paní režisérko, květnové výročí ještě není, to&nbsp;je&nbsp;až&nbsp;v&nbsp;květnu, k&nbsp;panu generálnímu řediteli vás doštucháme.“</span></p>
        <p class="chunk" data-nb-ref-number="19" data-nb-words="28" data-nb-chars="148"><span class="idea" data-nb-ref-number="19" id="idea19" data-nb-words="28" data-nb-chars="148">„Aha, k&nbsp;panu generálnímu řediteli, říkáte, tak to&nbsp;bych tu&nbsp;hlavu snad ani nemusela mít udělanou. A&nbsp;já jsem si&nbsp;myslela, že&nbsp;už&nbsp;je&nbsp;tu&nbsp;zase to&nbsp;povstání.“</span></p>
        <p class="chunk" data-nb-ref-number="20" data-nb-words="157" data-nb-chars="1025"><span class="idea" data-nb-ref-number="20" id="idea20" data-nb-words="157" data-nb-chars="1025">Proč by&nbsp;nemohl být generálním ředitelem rozhlasu Metoděj Klepeta? Neváhal ani chvilku a&nbsp;nabídku, vlastně to&nbsp;byl příkaz, bez oka mrknutí přijal. Člověk, který si&nbsp;umí dokonale vyžehlit košili, může řídit i&nbsp;rozhlas. Letadlo by&nbsp;si&nbsp;netroufl, ale rozhlas? Vždyť má&nbsp;maturitu na&nbsp;jedenáctiletce, perleťové manžetové knoflíčky, solidní pleš a&nbsp;chuť do&nbsp;ředitelování. Člověk je&nbsp;přece tvor univerzální, ledaco snadno a&nbsp;rychle pochopí. Do&nbsp;kuchání slepého střeva by&nbsp;se&nbsp;také raději nepouštěl, ale řídit nemocnici se&nbsp;všemi těmi felčary a&nbsp;sestřičkami by&nbsp;určitě dokázal: Jen kuchejte, felčaři, kuchejte, já&nbsp;to&nbsp;všecko řídím. Spravit hodinky nebo diferenciál, to&nbsp;je&nbsp;svízelná věc, na&nbsp;něco takového jedenáctiletka nestačí. Dát do&nbsp;kupy pořad Ze&nbsp;všech koutů nebo natočit reportáž z&nbsp;oslav letního slunovratu v&nbsp;Kaménce by&nbsp;si&nbsp;netroufl, zastavovat nebo pouštět páternoster taky neumí. Ale řídit veřejnoprávní rozhlas? Hračka! Na&nbsp;všechno tu&nbsp;má&nbsp;lidi, samé odborníky. Jemu stačí tvářit se&nbsp;na&nbsp;poradách generálněředitelsky, a&nbsp;to si&nbsp;už&nbsp;nacvičil doma v&nbsp;koupelně.</span></p>
        <p class="chunk" data-nb-ref-number="21" data-nb-words="134" data-nb-chars="866"><span class="idea" data-nb-ref-number="21" id="idea21" data-nb-words="134" data-nb-chars="866">Být generálním ředitelem je&nbsp;povznášející, budí to&nbsp;respekt. Zaměstnanci jsou k&nbsp;němu zdvořilí, uctiví, vstřícní. Někteří mu&nbsp;říkají, jak je&nbsp;krásný, jak mu&nbsp;ty&nbsp;manžetové knoflíčky v&nbsp;rukávech vlastnoručně vyžehlené košile sluší, jiní mu&nbsp;zase říkají, kdo o&nbsp;něm za&nbsp;zády nepěkně mluvil, a&nbsp;to že&nbsp;by&nbsp;neměl. Všichni, kdo ho&nbsp;potkají, pozdraví první. Zdraví ho&nbsp;i&nbsp;ti, kteří ho&nbsp;předtím nezdravili. Záhy přišel Metoděj Klepeta na&nbsp;to, jak si&nbsp;má&nbsp;počínat. Některé povýšit, jako kupříkladu vyznamenaného Oskara Ostrého, jiným zvýšit plat, některé stačí pochválit; na&nbsp;druhou stranu však pokárat, snížit plat, přeřadit. Vyhodit! Tak na&nbsp;ně. Generální ředitel je&nbsp;mocný člověk. Podřízení se&nbsp;ho&nbsp;bojí, společnost ho&nbsp;respektuje. I&nbsp;ta nejvyšší. Vždyť se&nbsp;stal její součástí. Generální ředitel veřejnoprávního rozhlasu je&nbsp;někdo! A&nbsp;rozhlas je&nbsp;jeho královstvím, panuje tady, je&nbsp;nejvyšším, nade všemi.</span></p>
        <p class="chunk" data-nb-ref-number="22" data-nb-words="22" data-nb-chars="141"><span class="idea" data-nb-ref-number="22" id="idea22" data-nb-words="22" data-nb-chars="141">„Ať mi&nbsp;sem nějak dopraví paní režisérku Vožatou!“ přikázal jedné ze&nbsp;svých sekretářek. „Už jste to&nbsp;napsala, Šárko?“ zeptal se&nbsp;druhé, pěknější.</span></p>
        <p class="chunk" data-nb-ref-number="23" data-nb-words="10" data-nb-chars="68"><span class="idea" data-nb-ref-number="23" id="idea23" data-nb-words="10" data-nb-chars="68">„Ano, pane generální řediteli, se&nbsp;dvěma kopiemi, jak jste přikázal.“</span></p>
        <p class="chunk" data-nb-ref-number="24" data-nb-words="10" data-nb-chars="62"><span class="idea" data-nb-ref-number="24" id="idea24" data-nb-words="10" data-nb-chars="62">„Děvče, vy&nbsp;jste poklad!“ Pochvala je&nbsp;na&nbsp;místě, ale nepřehánět.</span></p>
        <p class="chunk" data-nb-ref-number="25" data-nb-words="4" data-nb-chars="34"><span class="idea" data-nb-ref-number="25" id="idea25" data-nb-words="4" data-nb-chars="34">„Děkuji, pane generální řediteli.“</span></p>
        <p class="chunk" data-nb-ref-number="26" data-nb-words="22" data-nb-chars="133"><span class="idea" data-nb-ref-number="26" id="idea26" data-nb-words="22" data-nb-chars="133">„Už jsem vám řekl, jak vám dnes ta&nbsp;blůzka sluší? Hlavně tady vpředu!“ Trochu si&nbsp;s&nbsp;pohlednou dívčinou zašpásovat hned pozvedne náladu.</span></p>
        <p class="chunk" data-nb-ref-number="27" data-nb-words="9" data-nb-chars="59"><span class="idea" data-nb-ref-number="27" id="idea27" data-nb-words="9" data-nb-chars="59">„Děkuji, pane generální řediteli, ještě jste mi&nbsp;to&nbsp;neřekl.“</span></p>
        <p class="chunk" data-nb-ref-number="28" data-nb-words="1" data-nb-chars="6"><span class="idea" data-nb-ref-number="28" id="idea28" data-nb-words="1" data-nb-chars="6">„Moc.“</span></p>
        <p class="chunk" data-nb-ref-number="29" data-nb-words="18" data-nb-chars="141"><span class="idea" data-nb-ref-number="29" id="idea29" data-nb-words="18" data-nb-chars="141">„Děkuji, pane generální řediteli.&nbsp;– Pane generální řediteli, paní režisérka čeká v&nbsp;sekretariátu. Ve&nbsp;vašem sekretariátu generálního ředitele.“</span></p>
        <p class="chunk" data-nb-ref-number="30" data-nb-words="8" data-nb-chars="47"><span class="idea" data-nb-ref-number="30" id="idea30" data-nb-words="8" data-nb-chars="47">„Tak ať&nbsp;mně ji&nbsp;sem, Šárko, šoupnou, režisérku!“</span></p>
        <p class="chunk" data-nb-ref-number="31" data-nb-words="71" data-nb-chars="462"><span class="idea" data-nb-ref-number="31" id="idea31" data-nb-words="71" data-nb-chars="462">Paní režisérka Vožatá by&nbsp;se&nbsp;určitě dostala ke&nbsp;generálnímu řediteli i&nbsp;po svých, bez pomoci chlapců z&nbsp;údržby; vždyť byla ještě dostatečně čiperná. Občas by&nbsp;se&nbsp;přichytila zdi a&nbsp;nemusela by&nbsp;se&nbsp;vytahovat do&nbsp;ředitelského patra páternosterem, mohla tam vyjet obyčejným osobním výtahem firmy Otis. I&nbsp;po&nbsp;schodech by&nbsp;se&nbsp;tam došourala. Chlapci z&nbsp;údržby a&nbsp;její režisérská židle na&nbsp;kolečkách, to&nbsp;byl speciální dárek pana generálního ředitele zasloužilé rozhlasové pracovnici.</span></p>
        <p class="chunk" data-nb-ref-number="32" data-nb-words="75" data-nb-chars="470"><span class="idea" data-nb-ref-number="32" id="idea32" data-nb-words="75" data-nb-chars="470">Jaké to&nbsp;bylo nečekané překvapení, když v&nbsp;pracovně generálního ředitele spatřila sedět za&nbsp;stolem&nbsp;– jako kdyby tam byl doma&nbsp;– svého milovaného Metodějíčka, dítě přítelkyně a&nbsp;spolužačky z&nbsp;Vesny Áji Burešové, provdané Klepetové. Už&nbsp;ho&nbsp;dlouho neviděla a&nbsp;pokaždé, když si&nbsp;na&nbsp;něj vzpomněla a&nbsp;hledala ho&nbsp;v&nbsp;odkladišti hlasatelů, nikdy ho&nbsp;tam nenašla. Vzápětí zapomněla, co&nbsp;tam vlastně hledala a&nbsp;odšourala se&nbsp;zpátky do&nbsp;studia sedm režírovat za&nbsp;zpěvu ptactva při otevřených oknech.</span></p>
        <p class="chunk" data-nb-ref-number="33" data-nb-words="25" data-nb-chars="153"><span class="idea" data-nb-ref-number="33" id="idea33" data-nb-words="25" data-nb-chars="153">„Tebe sem taky pozvali, Metodějíčku? To&nbsp;bude jistě kvůli květnovému povstání. Toho bych se&nbsp;ve&nbsp;snu nenadála, že&nbsp;tě&nbsp;tu&nbsp;potkám u&nbsp;pana generálního ředitele.“</span></p>
        <p class="chunk" data-nb-ref-number="34" data-nb-words="24" data-nb-chars="143"><span class="idea" data-nb-ref-number="34" id="idea34" data-nb-words="24" data-nb-chars="143">„Já jsem, teto, generální ředitel!“ prohlásil pyšně.&nbsp;– Řekl jí&nbsp;„teto“, protože Šárka už&nbsp;tu&nbsp;nebyla, poslouchala za&nbsp;dveřmi, byli tu&nbsp;s&nbsp;tetou sami.</span></p>
        <p class="chunk" data-nb-ref-number="35" data-nb-words="19" data-nb-chars="115"><span class="idea" data-nb-ref-number="35" id="idea35" data-nb-words="19" data-nb-chars="115">„No vida ho, chlapce netrpělivého. Tak z&nbsp;tebe se&nbsp;stal ředitel, a&nbsp;rovnou generální generál. Není to&nbsp;škoda, chlapče?“</span></p>
        <p class="chunk" data-nb-ref-number="36" data-nb-words="2" data-nb-chars="14"><span class="idea" data-nb-ref-number="36" id="idea36" data-nb-words="2" data-nb-chars="14">„Proč myslíš?“</span></p>
        <p class="chunk" data-nb-ref-number="37" data-nb-words="54" data-nb-chars="318"><span class="idea" data-nb-ref-number="37" id="idea37" data-nb-words="54" data-nb-chars="318">„Vždyť kdyby sis počkal, človíčku netrpělivý, mohls být po&nbsp;mně režisérem. Je&nbsp;to&nbsp;tuze pěkné povolání, poklidné a&nbsp;užitečné, takhle si&nbsp;režírovat ve&nbsp;studiu sedm. Když je&nbsp;venku pěkně, otevřeš si&nbsp;okna, naliješ si&nbsp;sherry do&nbsp;skleničky, ptáčci v&nbsp;parku cvrlikají a&nbsp;ty režíruješ, až&nbsp;se&nbsp;hory zelenají. Co&nbsp;víc bys chtěl od&nbsp;života…“</span></p>
        <p class="chunk" data-nb-ref-number="38" data-nb-words="21" data-nb-chars="146"><span class="idea" data-nb-ref-number="38" id="idea38" data-nb-words="21" data-nb-chars="146">„Mám pro tebe, teto, smutnou zprávu,“ zvěstoval Klepeta ponurým hlasem, v&nbsp;rukou si&nbsp;pohrával s&nbsp;podlouhlou obálkou nadepsanou jménem paní režisérky.</span></p>
        <p class="chunk" data-nb-ref-number="39" data-nb-words="25" data-nb-chars="138"><span class="idea" data-nb-ref-number="39" id="idea39" data-nb-words="25" data-nb-chars="138">„Ale copak? Někdo umřel? Mně už&nbsp;přece všichni umřeli, příbuzní i&nbsp;známí, já&nbsp;už&nbsp;nikoho nemám, já&nbsp;už&nbsp;mám, chlapče, jenom tebe a&nbsp;tohle rádio.“</span></p>
        <p class="chunk" data-nb-ref-number="40" data-nb-words="50" data-nb-chars="327"><span class="idea" data-nb-ref-number="40" id="idea40" data-nb-words="50" data-nb-chars="327">„Právě. Proto je&nbsp;ta&nbsp;zpráva tak smutná, a&nbsp;já kolem toho nebudu chodit jako pes kolem horké kaše… Už&nbsp;nemáš, teto, ani to&nbsp;rádio.“ Generální ředitel Metoděj Klepeta povstal a&nbsp;oficiálním hlasem pronesl: „Paní Májo Vožatá, jménem veřejnoprávního rozhlasu vám děkuji za&nbsp;vaši dlouholetou práci. Dočkala jste se&nbsp;zaslouženého odpočinku.“</span></p>
        <p class="chunk" data-nb-ref-number="41" data-nb-words="9" data-nb-chars="52"><span class="idea" data-nb-ref-number="41" id="idea41" data-nb-words="9" data-nb-chars="52">„Počkej, co&nbsp;to&nbsp;říkáš? Odpočinku… Co&nbsp;to&nbsp;má&nbsp;znamenat?“</span></p>
        <p class="chunk" data-nb-ref-number="42" data-nb-words="11" data-nb-chars="69"><span class="idea" data-nb-ref-number="42" id="idea42" data-nb-words="11" data-nb-chars="69">„Že jsi propuštěná. Máš padáka, teto! Vyhazov, konec s&nbsp;rádiem, šlus!“</span></p>
        <p class="chunk" data-nb-ref-number="43" data-nb-words="26" data-nb-chars="153"><span class="idea" data-nb-ref-number="43" id="idea43" data-nb-words="26" data-nb-chars="153">„I&nbsp;ty šprýmaři. Tys byl vždycky veselá kopa, už&nbsp;jako miminko. Smál ses, až&nbsp;se&nbsp;ti&nbsp;dolíčky na&nbsp;tvářičkách dělaly. Takové tys byl sluníčko veselé, baculaté.“</span></p>
        <p class="chunk" data-nb-ref-number="44" data-nb-words="43" data-nb-chars="282"><span class="idea" data-nb-ref-number="44" id="idea44" data-nb-words="43" data-nb-chars="282">„Žádný šprým to&nbsp;není, je&nbsp;to&nbsp;regulérní a&nbsp;oficiální rozvázání pracovního poměru. Odevzdejte mi, prosím, svůj průkaz zaměstnance, rádi vás tu&nbsp;uvidíme na&nbsp;vánoční besídce. Taky mladší pracovníci musí dostat šanci.“ Generální ředitel obešel stůl a&nbsp;podal paní Vožaté obálku s&nbsp;jejím jménem.</span></p>
        <p class="chunk" data-nb-ref-number="45" data-nb-words="51" data-nb-chars="267"><span class="idea" data-nb-ref-number="45" id="idea45" data-nb-words="51" data-nb-chars="267">„To jako že&nbsp;už&nbsp;nejsem režisérkou? Jako že&nbsp;už&nbsp;nesmím do&nbsp;studia sedm? Sedmička je&nbsp;jediné studio v&nbsp;celém rozhlase, kde se&nbsp;mohou otevírat okna.&nbsp;– A&nbsp;co květnové výročí? To&nbsp;si&nbsp;pro mne přijedete do&nbsp;Strašnic? Jiný by&nbsp;to&nbsp;za&nbsp;mne neřekl tak autenticky, a&nbsp;kde je&nbsp;pak to&nbsp;poučení?“</span></p>
        <p class="chunk" data-nb-ref-number="46" data-nb-words="19" data-nb-chars="127"><span class="idea" data-nb-ref-number="46" id="idea46" data-nb-words="19" data-nb-chars="127">„Oslava květnového povstání už&nbsp;se&nbsp;pořádat nebude. Nikdy. Slavit se&nbsp;budou výročí Vítězné revoluce, a&nbsp;té ses, teto, neúčastnila.“</span></p>
        <p class="chunk" data-nb-ref-number="47" data-nb-words="35" data-nb-chars="187"><span class="idea" data-nb-ref-number="47" id="idea47" data-nb-words="35" data-nb-chars="187">„To je&nbsp;pravda. Ona nějaká je? A&nbsp;mně nikdo nic neřekl. Kdybych to&nbsp;byla bývala věděla, určitě bych se&nbsp;jí&nbsp;s&nbsp;mikrofonem v&nbsp;ruce zúčastnila. Cosi se&nbsp;mi&nbsp;k&nbsp;sluchu doneslo, ale to&nbsp;víš, Strašnice…“</span></p>
        <p class="chunk" data-nb-ref-number="48" data-nb-words="21" data-nb-chars="143"><span class="idea" data-nb-ref-number="48" id="idea48" data-nb-words="21" data-nb-chars="143">„Revoluce už&nbsp;byla. Jinak bych nebyl ředitelem, nýbrž hlasatelem, který čeká, až&nbsp;nějaká paní režisérka odejde do&nbsp;penze na&nbsp;zasloužilý odpočinek.“</span></p>
        <p class="chunk" data-nb-ref-number="49" data-nb-words="40" data-nb-chars="232"><span class="idea" data-nb-ref-number="49" id="idea49" data-nb-words="40" data-nb-chars="232">„Aha. Tak to&nbsp;je&nbsp;dobře. Je&nbsp;vidět, že&nbsp;se&nbsp;poučili a&nbsp;že jsem nemluvila jen tak do&nbsp;větru. Revoluce přinášejí štěstí pro všechny. Hlavně pro ty, kteří přežijí. Revoluce je&nbsp;dobrá věc, ale musí zvítězit spravedlnost, jako tenkrát v&nbsp;květnu.“</span></p>
        <p class="chunk" data-nb-ref-number="50" data-nb-words="3" data-nb-chars="20"><span class="idea" data-nb-ref-number="50" id="idea50" data-nb-words="3" data-nb-chars="20">„Však už&nbsp;zvítězila.“</span></p>
        <p class="chunk" data-nb-ref-number="51" data-nb-words="46" data-nb-chars="287"><span class="idea" data-nb-ref-number="51" id="idea51" data-nb-words="46" data-nb-chars="287">„Už zvítězila? A&nbsp;vidíš, mně o&nbsp;tom nikdo nic neřekl. Spravedlnost vždycky zvítězí. Ještě se&nbsp;nestalo, že&nbsp;by&nbsp;spravedlnost dostala na&nbsp;frak. A&nbsp;taky pravda vždycky zvítězí. Však to&nbsp;má&nbsp;pan prezident vyšité na&nbsp;praporu. Nemáš tady trochu sherry, Metodějíčku? Najednou mě&nbsp;popadla žízeň na&nbsp;sherry.“</span></p>
        <p class="chunk" data-nb-ref-number="52" data-nb-words="11" data-nb-chars="71"><span class="idea" data-nb-ref-number="52" id="idea52" data-nb-words="11" data-nb-chars="71">„Jenom koňak, teto. Nebo whisku. Nebo gin. Nebo vodku. Nebo slivovici.“</span></p>
        <p class="chunk" data-nb-ref-number="53" data-nb-words="24" data-nb-chars="179"><span class="idea" data-nb-ref-number="53" id="idea53" data-nb-words="24" data-nb-chars="179">„Kdepak, alkohol já&nbsp;nepiju. Nikdy!“ řekla paní Mája Vožatá, nechala svoji okolečkovanou židli stát v&nbsp;generálněředitelské pracovně a&nbsp;nikým nezadržovaná odšourala se&nbsp;k&nbsp;páternosteru.</span></p>
        <p class="chunk" data-nb-ref-number="54" data-nb-words="17" data-nb-chars="106"><span class="idea" data-nb-ref-number="54" id="idea54" data-nb-words="17" data-nb-chars="106">„Taky mladí mají právo na&nbsp;trochu toho režírování!“ volal za&nbsp;ní&nbsp;generální ředitel, když sjížděla do&nbsp;hlubin.</span></p>
        <p class="chunk" data-nb-ref-number="55" data-nb-words="38" data-nb-chars="245"><span class="idea" data-nb-ref-number="55" id="idea55" data-nb-words="38" data-nb-chars="245">„Já jenom, aby se&nbsp;nezapomnělo. Lidé rádi zapomínají,“ volala paní režisérka vzhůru do&nbsp;nedohledných výšin. Ve&nbsp;svém prvním patře zapomněla vystoupit a&nbsp;sjela až&nbsp;dolů, na&nbsp;samé dno. Kabinka se&nbsp;posunula vodorovně doprava a&nbsp;začala stoupat jako obvykle.</span></p>
        <p class="chunk" data-nb-ref-number="56" data-nb-words="92" data-nb-chars="578"><span class="idea" data-nb-ref-number="56" id="idea56" data-nb-words="92" data-nb-chars="578">Ve&nbsp;studiu sedm otevřela paní Vožatá všechna okna, nalila si&nbsp;vrchovatou skleničku sherry a&nbsp;v&nbsp;láhvi už&nbsp;nezbyla ani kapka. Posadila se&nbsp;na&nbsp;židli mistra zvuku, a&nbsp;než dopila, naslouchala cvrlikání zpěvného ptactva v&nbsp;parku a&nbsp;udiveně kroutila hlavou. Pak se&nbsp;doštrachala do&nbsp;garáže, nastartovala stařičký mercedes a&nbsp;vydala se&nbsp;po&nbsp;vyježděné trase do&nbsp;Strašnic. Tudy nezabloudí, ještě se&nbsp;nestalo ani jednou, že&nbsp;by&nbsp;zabloudila. Ve&nbsp;Strašnicích má&nbsp;vilu po&nbsp;tatínkovi Viktoru Vožatém, majiteli továrny na&nbsp;výrobu rybářských prutů ve&nbsp;Žďáru nad Sázavou. Ale to&nbsp;bylo už&nbsp;před válkou, za&nbsp;první republiky…</span></p>
        <p class="chunk" data-nb-ref-number="57" data-nb-words="169" data-nb-chars="985"><span class="idea" data-nb-ref-number="57" id="idea57" data-nb-words="169" data-nb-chars="985">Jenomže tentokrát&nbsp;– poprvé v&nbsp;životě&nbsp;– paní Vožatá cestou od&nbsp;rozhlasu do&nbsp;Strašnic zabloudila. Ani jí&nbsp;to&nbsp;nepřišlo, že&nbsp;jede hodně dlouho a&nbsp;nikde žádné Strašnice.&nbsp;– Jela dál, město už&nbsp;měla dávno za&nbsp;zády, jela a&nbsp;jela, u&nbsp;benzinové stanice Benzina natankovala plnou a&nbsp;dál ujížděla, dál a&nbsp;dál, co&nbsp;nejdál; pak ještě pumpy Agip, Shell a&nbsp;BP a&nbsp;stále dál se&nbsp;hnala Mája Vožatá ve&nbsp;stařičkém, ale spolehlivém mercedesu, který jí&nbsp;koupil tatínek za&nbsp;maturitní vysvědčení, až&nbsp;dojela k&nbsp;moři. Přejela hranici možného a&nbsp;ocitla se&nbsp;v&nbsp;nemožném. Odtud ani návrat už&nbsp;není možný. Silnice skončila, konec světa. Za&nbsp;značkou zákaz vjezdu byly jenom pinie, duny a&nbsp;pláž. A&nbsp;nekonečné moře. Vystoupila z&nbsp;auta, dveře nechala dokořán. Zula boty, rozběhla se&nbsp;po&nbsp;pláži až&nbsp;k&nbsp;prvním vlnkám chřestícím ohlazenými kamínky. Tady to&nbsp;přece zná, ty&nbsp;pinie a&nbsp;duny bílé, oblázky na&nbsp;pláži, drobné mušličky a&nbsp;vyvržené chaluhy, sem přece jezdívali s&nbsp;tatínkem a&nbsp;s&nbsp;maminkou na&nbsp;prázdniny. Každé léto sem jezdili, když byla Mája malá, maličká.</span></p>
        <p class="chunk" data-nb-ref-number="58" data-nb-words="30" data-nb-chars="198"><span class="idea" data-nb-ref-number="58" id="idea58" data-nb-words="30" data-nb-chars="198">Docela malá Mája si&nbsp;postavila zámek z&nbsp;písku, kamenů, piniových šišek a&nbsp;naplaveného dříví, vyzdobila ho&nbsp;mušlemi, sklíčky ohlazenými mořem, a&nbsp;pak se&nbsp;do&nbsp;toho zámku nastěhovala s&nbsp;veškerým služebnictvem.</span></p>
        <p class="chunk" data-nb-ref-number="59" data-nb-words="14" data-nb-chars="84"><span class="idea" data-nb-ref-number="59" id="idea59" data-nb-words="14" data-nb-chars="84">„Tady budu bydlet až&nbsp;do&nbsp;smrti,“ rozhodla se&nbsp;paní Vožatá. „Odtud mne nikdo nevyžene.“</span></p>
        <p class="chunk" data-nb-ref-number="60" data-nb-words="45" data-nb-chars="258"><span class="idea" data-nb-ref-number="60" id="idea60" data-nb-words="45" data-nb-chars="258">Kdekdo si&nbsp;myslí, že&nbsp;být prezidentem je&nbsp;nějaká slast, cosi úžasného, že&nbsp;prezident může všechno. Být nejvyšším ve&nbsp;státě že&nbsp;přináší každodenní blaho: ráno, v&nbsp;poledne, večer, ba&nbsp;i&nbsp;v&nbsp;noci. Liché jsou to&nbsp;představy lidu obecného. Tak ať&nbsp;si&nbsp;to&nbsp;aspoň jeden den zkusí!</span></p>
        <p class="chunk" data-nb-ref-number="61" data-nb-words="157" data-nb-chars="982"><span class="idea" data-nb-ref-number="61" id="idea61" data-nb-words="157" data-nb-chars="982">Dušánek se&nbsp;už&nbsp;ze&nbsp;svých traumat zotavil natolik, že&nbsp;mohl konečně začít s&nbsp;prezidentováním. Ještě nikdy předtím prezidentem nebyl, takže se&nbsp;musel všemu prezidentskému učit od&nbsp;základu. Bylo to&nbsp;pro něj, mistra zvuku, velice obtížné. Jaké štěstí, že&nbsp;zároveň s&nbsp;prezidentem Bouchalou nepopravili také Nykla Nyklíčka, že&nbsp;ho&nbsp;pro Dušánka ponechali naživu. Co&nbsp;by&nbsp;si&nbsp;teď bez něj, věrného služebníka, počal? Kdo by&nbsp;mu&nbsp;to&nbsp;všechno řekl, co&nbsp;a&nbsp;jak? Prezidentování, to&nbsp;není jenom jezdit si&nbsp;na&nbsp;zámek do&nbsp;Velkých Šírých Rodných Lánů, lelkovat a&nbsp;v&nbsp;zahradním domku na&nbsp;vrzavém loži svádět přítelkyni Ráchel Pospíšilovou! To&nbsp;si&nbsp;mohl dovolit na&nbsp;začátku, když mladá revoluce teprve zvítězila a&nbsp;státní aparát se&nbsp;přeskupoval, vytvářel nový, protože všechno bylo nové a&nbsp;lepší, vždyť revoluce všechno vylepšila, jenom něco, co&nbsp;revoluci prospívalo a&nbsp;fungovalo&nbsp;– kupříkladu pan Dostálek přezdívaný Mydlář a&nbsp;jeho čtyři pacholíci, nebo Nykl Nyklíček či&nbsp;Bernardýn v&nbsp;Lidovém domě a&nbsp;další a&nbsp;další&nbsp;–, to&nbsp;se&nbsp;měnit nemuselo.</span></p>
        <p class="chunk" data-nb-ref-number="62" data-nb-words="171" data-nb-chars="1030"><span class="idea" data-nb-ref-number="62" id="idea62" data-nb-words="171" data-nb-chars="1030">Nykl Nyklíček ví&nbsp;všechno. Ví&nbsp;toho víc, než věděli všichni prezidenti, co&nbsp;jsme jich jen v&nbsp;naší krásné vlasti měli; prvním panem prezidentem počínaje a&nbsp;konče Bořkem Bouchalou, který na&nbsp;hradním nádvoří tak nešťastně skončil. Protože Nykl Nyklíček je&nbsp;člověk vzdělaný a&nbsp;zvídavý, a&nbsp;než by&nbsp;si&nbsp;někdy ve&nbsp;volném čase odskočil do&nbsp;Vikárky a&nbsp;při čtvrtce bílého klábosil s&nbsp;panem Broučkem o&nbsp;nicotnostech, raději zaběhne do&nbsp;knihovny trochu si&nbsp;zabádat, aby věděl o&nbsp;správném prezidentování ještě víc, než ví. Nejraději by&nbsp;pana prezidenta někam odsunul, uložil ho&nbsp;stranou a&nbsp;dělal to&nbsp;za&nbsp;něj sám, vždyť to&nbsp;umí stokrát líp než on. Jenže to&nbsp;nejde. Prezident je&nbsp;cosi nedotknutelného, je&nbsp;to&nbsp;státní symbol jako vlajka nebo korunovační klenoty, prezidenta nejde strčit někam do&nbsp;šuplíku, ani kdyby si&nbsp;o&nbsp;to sám řekl, a&nbsp;vzít to&nbsp;za&nbsp;něj. Prezident musí prezidentovat a&nbsp;Nykl Nyklíček je&nbsp;tu&nbsp;od&nbsp;toho, aby prezident prezidentoval správné. I&nbsp;přestože má&nbsp;k&nbsp;prezidentování odpor.&nbsp;– Nedá se&nbsp;nic dělat, pane prezidente, jednou jste pan prezident a&nbsp;povinnost je&nbsp;povinnost.</span></p>
        <p class="chunk" data-nb-ref-number="63" data-nb-words="103" data-nb-chars="667"><span class="idea" data-nb-ref-number="63" id="idea63" data-nb-words="103" data-nb-chars="667">Hlavní důraz kladl Nykl Nyklíček na&nbsp;zvedání dětí, což kladl před rovněž významné kladení věnců. Děti musí být předškolního věku, umyté a&nbsp;učesané, oblečené nejlépe v&nbsp;národním kroji kyjovském, ale může být i&nbsp;hanácký nebo chodský, důležité však je, aby byl národní, a&nbsp;děti opentlené pentlemi, znalé chůze po&nbsp;vlastních nožkách, aby mohly přiběhnout a&nbsp;radostně vztáhnout ručky. Nesmí to&nbsp;být překrmení napapánci, nýbrž děti štíhlejších postaviček a&nbsp;nevelkého vzrůstu, přednost mají holčičky v&nbsp;sukénkách. Zvedaná holčička v&nbsp;sukénce a&nbsp;opentlená vypadá na&nbsp;obrazovce mnohem lépe než sveřepý rošťák v&nbsp;džínsách pod pupkem, s&nbsp;poklopcem až&nbsp;dole mezi koleny a&nbsp;čepicí kšiltem dozadu.</span></p>
        <p class="chunk" data-nb-ref-number="64" data-nb-words="127" data-nb-chars="800"><span class="idea" data-nb-ref-number="64" id="idea64" data-nb-words="127" data-nb-chars="800">Zvedání dětí nelze nacvičit s&nbsp;atrapou dítěte, jak se&nbsp;nacvičuje kladení věnců s&nbsp;atrapami věnců. Dítě je&nbsp;živá bytost, každé je&nbsp;jiné, a&nbsp;to nejen vzhledem, nýbrž i&nbsp;povahou, temperamentem. Může se&nbsp;stát&nbsp;– a&nbsp;nejednou se&nbsp;stalo&nbsp;–, že&nbsp;se&nbsp;vyděšené dítě před tolika lidmi a&nbsp;televizními kamerami strachem rozpláče a&nbsp;zmáčí panu prezidentovi kravatu a&nbsp;klopy u&nbsp;saka. To&nbsp;je&nbsp;potom malér. Jednou se&nbsp;dokonce panu prezidentovi Bořku Bouchalovi přihodilo, že&nbsp;se&nbsp;mu&nbsp;v&nbsp;momentu zdvihu jeden chlapeček&nbsp;– vidíte, chlapeček!&nbsp;– samým vzrušením počůral. Muselo se&nbsp;běžet pro suché oblečení, muselo se&nbsp;počůraného pana prezidenta v&nbsp;ústraní převlékat. Takovéto okolnosti při zvedání dětí nelze předvídat, nelze je&nbsp;nikdy vyloučit. Proto je&nbsp;zvedání dětí snad nejobtížnější prezidentskou povinností a&nbsp;je třeba nacvičovat s&nbsp;živým dítětem.</span></p>
        <p class="chunk" data-nb-ref-number="65" data-nb-words="40" data-nb-chars="248"><span class="idea" data-nb-ref-number="65" id="idea65" data-nb-words="40" data-nb-chars="248">Naštěstí se&nbsp;na&nbsp;Hradě vyskytuje andílek Vlasty Revoluce, Jenůfka. Zvedání jí&nbsp;nedělá žádné problémy. Jenom ta&nbsp;sukýnka a&nbsp;pentle jí&nbsp;příliš nevoní. Když jí&nbsp;ale slíbili, že&nbsp;po&nbsp;zvedání bude smět s&nbsp;Palem Lovečkem spravovat motorku, svolila. Ale bez pentlí!</span></p>
        <p class="chunk" data-nb-ref-number="66" data-nb-words="85" data-nb-chars="540"><span class="idea" data-nb-ref-number="66" id="idea66" data-nb-words="85" data-nb-chars="540">Kladení věnců není disciplína tolik náročná. Věnce totiž kladou vybraní vojáci hradní stráže. Pan prezident pouze k&nbsp;věnci přistoupí a&nbsp;urovná mu&nbsp;stuhu. Urovnat ji&nbsp;musí v&nbsp;každém případě, i&nbsp;když je&nbsp;urovnaná dost už&nbsp;při položení, což se&nbsp;začasté při kladení stává. V&nbsp;takovém případě musí pan prezident stuhu vzít do&nbsp;rukou a&nbsp;předstírat, že&nbsp;ji&nbsp;urovnává. Pak se&nbsp;musí uklonit věnci a&nbsp;správně poodstoupit. Zde odpadá nebezpečí, že&nbsp;bude pan prezident nějakým vzrušeným chlapečkem počurán. Ovšem před klopýtnutím žádného prezidenta neochrání vůbec nic.</span></p>
        <p class="chunk" data-nb-ref-number="67" data-nb-words="218" data-nb-chars="1485"><span class="idea" data-nb-ref-number="67" id="idea67" data-nb-words="218" data-nb-chars="1485">Ke&nbsp;správnému prezidentování patří také kancelářské práce: podepisování vybraných listin na&nbsp;patřičné místo. A&nbsp;to už&nbsp;je, panečku, něco! Odehrává se&nbsp;to&nbsp;v&nbsp;pracovně pana prezidenta, pod státním znakem a&nbsp;praporem republiky, teď k&nbsp;tomu ještě přibyl prapor revoluce umně naaranžovaný, aby trochu překrýval státní prapor, ale ne&nbsp;moc, aby se&nbsp;dobře vyjímal na&nbsp;televizních a&nbsp;filmových záběrech. V&nbsp;pracovně je&nbsp;také dobře viditelný portrét paní Alžběty Beránkové, rozené Podivínské, barevný, v&nbsp;dosti širokém zlatém rámu. Až&nbsp;se&nbsp;Dušánek ožení, přibude hned vedle matčina portrétu portrét prezidentovy manželky, také barevný, o&nbsp;materiálu a&nbsp;šíři rámu není ještě rozhodnuto. Dále je&nbsp;v&nbsp;pozadí pracovny vidět <em>Ottův slovník naučný</em> kompletní i&nbsp;s&nbsp;dodatky, Brehmův <em>Život zvířat</em>_,_ _Zápisky z&nbsp;cest_ Václava Klause zabírají celou polici podél pracovny, v&nbsp;koutku se&nbsp;krčí _Babička_ Boženy Němcové s&nbsp;Kašparovými ilustracemi. Vše pečlivé uspořádáno pečlivou rukou Nykla Nyklíčka. Za&nbsp;psacím stolem tráví Dušánek většinu času&nbsp;– pokud ho&nbsp;pořád někam neodvážejí černou limuzínou. U&nbsp;psacího stolu musí podepisovat: zamítnutí žádostí, vyhovění žádostem, povolení bez prodlení, státní smlouvy, jmenování, gratulace a&nbsp;abdikace, kondolence a&nbsp;jmenování, zákony a&nbsp;nařízení, vyhlášky a&nbsp;dekrety, poděkování a&nbsp;oznámení, diplomy, oficiální dopisy, depeše… Mnohé listiny mají hlavičku pana prezidenta, vyraženou a&nbsp;ozlacenou, na&nbsp;ručním papíře z&nbsp;Losin. Nykl Nyklíček mu&nbsp;pokaždé ukáže, kam se&nbsp;má&nbsp;podepsat, aby to&nbsp;ten popleta nepopletl.</span></p>
        <p class="chunk" data-nb-ref-number="68" data-nb-words="66" data-nb-chars="449"><span class="idea" data-nb-ref-number="68" id="idea68" data-nb-words="66" data-nb-chars="449">Dále musí Dušánek přijímat státní návštěvy, všelijakým cizím ministrům, prezidentům a&nbsp;diplomatům, kteří ani neumí pořádně česky, nebo dokonce vůbec česky neumí, ukazuje čestnou rotu hradní stráže v&nbsp;pozoru, katedrálu zvenčí, zoologickou zahradu&nbsp;– zrovna se&nbsp;mrožům vylíhlo mrožátko&nbsp;–, z&nbsp;Petřínské věže ukazuje státním návštěvám krásnou vyhlídku na&nbsp;město a&nbsp;okolí, taky kostru velryby v&nbsp;Národním muzeu Aloise Jiráska a&nbsp;sochu Brunclíka na&nbsp;Kamenném mostě.</span></p>
        <p class="chunk" data-nb-ref-number="69" data-nb-words="36" data-nb-chars="225"><span class="idea" data-nb-ref-number="69" id="idea69" data-nb-words="36" data-nb-chars="225">Mnohdy není jiného zbytí než zajít do&nbsp;Národního divadla na&nbsp;nějakou tu&nbsp;<em>Rusalku</em> či&nbsp;<em>Prodanou nevěstu</em> nazývanou láskyplně „Prodanka“, či&nbsp;na&nbsp;koncert <em>Z</em>&nbsp;<em>českých luhů a&nbsp;hájů</em> do&nbsp;Rudolfina, pokud o&nbsp;něco takového projeví návštěva zájem.</span></p>
        <p class="chunk" data-nb-ref-number="70" data-nb-words="7" data-nb-chars="48"><span class="idea" data-nb-ref-number="70" id="idea70" data-nb-words="7" data-nb-chars="48">„Ale na&nbsp;fotbal mě, Nykle Nyklíčku, nedostanete.“</span></p>
        <p class="chunk" data-nb-ref-number="71" data-nb-words="53" data-nb-chars="274"><span class="idea" data-nb-ref-number="71" id="idea71" data-nb-words="53" data-nb-chars="274">„Je mi&nbsp;líto, pane prezidente, ale musíte. Fotbal je&nbsp;důležitější než Prodanka s&nbsp;Rusalkou a&nbsp;luhy dohromady.&nbsp;– Ostatně není to&nbsp;fotbal, to&nbsp;by&nbsp;museli běhat po&nbsp;trávníku a&nbsp;kopat do&nbsp;míče. Je&nbsp;to&nbsp;hokej. A&nbsp;vy na&nbsp;něj půjdete! To&nbsp;se&nbsp;jezdí po&nbsp;ledě na&nbsp;bruslích bez koleček, s&nbsp;holí v&nbsp;ruce.“</span></p>
        <p class="chunk" data-nb-ref-number="72" data-nb-words="7" data-nb-chars="40"><span class="idea" data-nb-ref-number="72" id="idea72" data-nb-words="7" data-nb-chars="40">„Ani tam nepůjdu. A&nbsp;nepůjdu. A&nbsp;nepůjdu!“</span></p>
        <p class="chunk" data-nb-ref-number="73" data-nb-words="20" data-nb-chars="142"><span class="idea" data-nb-ref-number="73" id="idea73" data-nb-words="20" data-nb-chars="142">„Půjdete, musíte! Je&nbsp;to&nbsp;náš národní sport, hokejem začala naše vítězná revoluce! Bez hokeje byste, pane prezidente, nebyl… panem prezidentem.“</span></p>
        <p class="chunk" data-nb-ref-number="74" data-nb-words="15" data-nb-chars="89"><span class="idea" data-nb-ref-number="74" id="idea74" data-nb-words="15" data-nb-chars="89">„Máte pravdu, Nykle Nyklíčku, bez hokeje a&nbsp;vítězné revoluce bych nebyl. Jde se&nbsp;na&nbsp;hokej.“</span></p>
        <p class="chunk" data-nb-ref-number="75" data-nb-words="41" data-nb-chars="288"><span class="idea" data-nb-ref-number="75" id="idea75" data-nb-words="41" data-nb-chars="288">Po&nbsp;hokeji (jedni vyhráli, druzí prohráli) byla recepce Svazu alternativní potravy na&nbsp;Žofíně. Účastnil se&nbsp;jí&nbsp;v&nbsp;doprovodu matky a&nbsp;přítelkyně. Podávaly se&nbsp;květiny rozmanitě upravené, larvy, kukly a&nbsp;brouci, mravenci, housenky a&nbsp;jako desert včely medonosné bez žihadel, alternativní potraviny.</span></p>
        <p class="chunk" data-nb-ref-number="76" data-nb-words="38" data-nb-chars="225"><span class="idea" data-nb-ref-number="76" id="idea76" data-nb-words="38" data-nb-chars="225">„Tak u&nbsp;tohohle já&nbsp;být nemusím!“ prohlásila paní Beránková už&nbsp;ve&nbsp;dveřích a&nbsp;nechala se&nbsp;odvézt na&nbsp;Hrad. Odebrala se&nbsp;do&nbsp;svých komnat a&nbsp;nechala si&nbsp;přinést cmundu a&nbsp;láhvovou dvanáctku. Něco takového si&nbsp;pan prezident dovolit nemohl.</span></p>
        <p class="chunk" data-nb-ref-number="77" data-nb-words="71" data-nb-chars="455"><span class="idea" data-nb-ref-number="77" id="idea77" data-nb-words="71" data-nb-chars="455">Dušánek s&nbsp;Ráchel setrvali, konečně spolu, bez maminky. Ovšem mravence v&nbsp;marinádě a&nbsp;larvy lumíka náročného polknout nedokázali. Nejraději by&nbsp;nepozorovaně vypadli a&nbsp;jen tak se&nbsp;dívali do&nbsp;vody, jak se&nbsp;třpytí, jak se&nbsp;v&nbsp;ní hvězdy a&nbsp;světla velkoměsta odrážejí, v&nbsp;řece plynoucí, ve&nbsp;vlnách. Jenže panu prezidentovi se&nbsp;nemůže nikdy podařit nepozorovaně vypadnout, zmizet po&nbsp;anglicku. Pana prezidenta ze&nbsp;všech stran pozorují bedlivé oči a&nbsp;zpozorují každý jeho úmysl.</span></p>
        <p class="chunk" data-nb-ref-number="78" data-nb-words="13" data-nb-chars="78"><span class="idea" data-nb-ref-number="78" id="idea78" data-nb-words="13" data-nb-chars="78">„Ještě tak slabou hodinku,“ rozhodl Nykl Nyklíček, „dřív by&nbsp;to&nbsp;bylo moc brzy.“</span></p>
        <p class="chunk" data-nb-ref-number="79" data-nb-words="10" data-nb-chars="75"><span class="idea" data-nb-ref-number="79" id="idea79" data-nb-words="10" data-nb-chars="75">„Nykle Nyklíčku, prosím, prosím…“ zaškemrala Ráchel a&nbsp;udělala prosebné oči.</span></p>
        <p class="chunk" data-nb-ref-number="80" data-nb-words="10" data-nb-chars="88"><span class="idea" data-nb-ref-number="80" id="idea80" data-nb-words="10" data-nb-chars="88">„Prezidentování, slečno Pospíšilová, není žádná legrace. Prezi­dentování, to&nbsp;je&nbsp;řehole!“</span></p>
        <p class="chunk" data-nb-ref-number="81" data-nb-words="7" data-nb-chars="53"><span class="idea" data-nb-ref-number="81" id="idea81" data-nb-words="7" data-nb-chars="53">„To věru,“ povzdechla si&nbsp;Ráchel posmutněle. „Řehole…“</span></p>
        <p class="chunk" data-nb-ref-number="82" data-nb-words="141" data-nb-chars="880"><span class="idea" data-nb-ref-number="82" id="idea82" data-nb-words="141" data-nb-chars="880">Trpělivost růže přináší, jenže co&nbsp;s&nbsp;růžemi? Ráchel byla trpělivá dost a&nbsp;dost. Dokázala se&nbsp;vcítit do&nbsp;Dušánkovy nelehké situace hlavy státu, dokázala se&nbsp;vcítit i&nbsp;do jeho rozpoložení. Lze se&nbsp;vůbec někdy zbavit traumatu z&nbsp;tak fatálních událostí, jaké musel přestát a&nbsp;přežít? Koho z&nbsp;nás odřízli v&nbsp;posledním okamžiku z&nbsp;šibenice? Kdo z&nbsp;nás zažil něco podobného a&nbsp;zdolal to&nbsp;ve&nbsp;zdraví? Který z&nbsp;psychiatrů je&nbsp;natolik znalý, aby mohl říct: Tento pacient už&nbsp;není pacientem, tento člověk je&nbsp;zdráv!&nbsp;– Ráchel do&nbsp;jisté míry také chápala, že&nbsp;vztah matky k&nbsp;synovi, kterého vychovala sama, bez otcovského podílu, může být dosti svérázný, majetnický, zaslepený a&nbsp;netolerantní. A&nbsp;také vztah syna k&nbsp;dominantní a&nbsp;hýčkavé matce nemusí být zrovna jednoduchý… Ale sebetrpělivější trpělivý a&nbsp;sebechápavější chápavý trpělivost a&nbsp;chápavost časem ztrácí, a&nbsp;trvá-li to&nbsp;dlouho, stane se&nbsp;netrpělivým a&nbsp;nechápavým.</span></p>
        <p class="chunk" data-nb-ref-number="83" data-nb-words="114" data-nb-chars="676"><span class="idea" data-nb-ref-number="83" id="idea83" data-nb-words="114" data-nb-chars="676">Ráchel bloumala po&nbsp;Hradu jako bludná duše bílé paní Perchty zazděné. Chodbami bloumala a&nbsp;chodbičkami, komnatami neobydlenými a&nbsp;zákoutími zastrčenými, schodišti a&nbsp;sklepeními, z&nbsp;oken vyhlížela, po&nbsp;ptácích se&nbsp;dívala, takoví bílí tudy poletují a&nbsp;pokřikují po&nbsp;sobě, v&nbsp;podhradí se&nbsp;hemží lidé, chodí sem a&nbsp;tam, míjejí se&nbsp;a&nbsp;potkávají, za&nbsp;ruce se&nbsp;vodí, do&nbsp;očí si&nbsp;hledí, kávu pijí, psy peskují, po&nbsp;psech uklízejí, v&nbsp;autech jezdí a&nbsp;v&nbsp;tramvajích, pivo pijí a&nbsp;cosi pojídají z&nbsp;papírových kornoutů, ptáky v&nbsp;letu krmí nedojedky… Ráchel sama po&nbsp;Hradu bloudí, ale je&nbsp;to&nbsp;lepší, než kdyby si&nbsp;povídala s&nbsp;tchyní netchyní o&nbsp;klepání koberců za&nbsp;ranního kuropění, před revolucí, během revoluce a&nbsp;po ní.</span></p>
        <p class="chunk" data-nb-ref-number="84" data-nb-words="116" data-nb-chars="821"><span class="idea" data-nb-ref-number="84" id="idea84" data-nb-words="116" data-nb-chars="821">Jednoho krásného dne, zrovna pršelo, blýskalo a&nbsp;hromy bily, přestala Ráchel Hradem bloumat a&nbsp;rázně vykročila. Rozrazila dveře kanceláře prezidenta republiky, odstrčila nejhlavnějšího tajemníka a&nbsp;ceremoniáře Nykla Nyklíčka nakloněného nad lejstry prezidentem republiky právě podepisovanými, popadla Dušánka za&nbsp;ruku&nbsp;– pero mu&nbsp;z&nbsp;ní vypadlo, ale vždyť jsou i&nbsp;jiná péra&nbsp;– a&nbsp;vyvlekla ho&nbsp;z&nbsp;pracovny. Vláčela prezidenta republiky hradními chodbami a&nbsp;komnatami průchozími, po&nbsp;hradebních schodištích nahoru a&nbsp;dolů, podél místností uzavřených i&nbsp;otevřených, skrz ložnice neobydlené, zatuchlé, podél skladišť a&nbsp;kanceláří, kličkovala všelijak a&nbsp;pepř za&nbsp;patami rozsypávala, aby unikli Nyklovi Nyklíčkovi, než se&nbsp;vzpamatuje a&nbsp;svolá pochopy, stráže, stopaře, detektivy a&nbsp;policejní psy, protože byla právě unesena a&nbsp;je unášena hlava státu.</span></p>
        <p class="chunk" data-nb-ref-number="85" data-nb-words="87" data-nb-chars="534"><span class="idea" data-nb-ref-number="85" id="idea85" data-nb-words="87" data-nb-chars="534">Vůbec se&nbsp;nebránil, poslušné cupital za&nbsp;svou únoskyní, jenom mu&nbsp;trochu dělalo starost, jestli se&nbsp;na&nbsp;něj Nykl Nyklíček nebude zlobit. Zrovna podepisoval závažný dokument, pakt o&nbsp;neútočení s&nbsp;Republikou Horní Gavotta, ale podpis už&nbsp;nestačil dokončit. Stihl napsat jenom „Dus…“, a&nbsp;pak se&nbsp;na&nbsp;papíru místo háčku udělala čára až&nbsp;k&nbsp;dolnímu okraji, jak byl smýknut svojí milovanou bytostí. Pero přitom upustil, snad neupadlo na&nbsp;podlahu a&nbsp;neulomilo si&nbsp;zlatou špičku, bylo by&nbsp;jí&nbsp;škoda. Co&nbsp;teď s&nbsp;tím? Snad na&nbsp;nás Republika Horní Gavotta nezaútočí…</span></p>
        <p class="chunk" data-nb-ref-number="86" data-nb-words="164" data-nb-chars="1103"><span class="idea" data-nb-ref-number="86" id="idea86" data-nb-words="164" data-nb-chars="1103">Ráchel vlekla pana prezidenta nejdřív zastrčenými chodbami a&nbsp;pak podivným schodištěm neuklizeným, zdivo z&nbsp;neomítnutých cihel se&nbsp;drolilo, už&nbsp;by&nbsp;to&nbsp;potřebovalo aspoň zamést, až&nbsp;ho&nbsp;dovlekla do&nbsp;klenutého sklepení plného rozbitých hliněných nádob a&nbsp;myšího trusu, tady Ráchel musela rozsvítit baterku, aby viděli na&nbsp;krok a&nbsp;do něčeho nešlápli, aby nevrazili čelem do&nbsp;překážky, aby se&nbsp;nepřerazili, a&nbsp;stále ještě pádili, stále ještě nebyli u&nbsp;cíle, točitým schodištěm do&nbsp;podsklepení plného všelijakého harampádí, krámů, které už&nbsp;dosloužily, ale předešlí prezidenti a&nbsp;před nimi králové se&nbsp;s&nbsp;nimi nechtěli rozloučit, vždyť by&nbsp;se&nbsp;to&nbsp;mohlo někdy hodit: polámaný palcát, neplatná koruna, rádio s&nbsp;vyhaslým magickým okem, rozeschlé necky a&nbsp;valcha dosud funkční, svářečské brýle s&nbsp;rozbitým sklem (stačí vyměnit), rýžový kartáč poněkud ošoupaný a&nbsp;jiné předměty, v&nbsp;tom kvaltu a&nbsp;ponurém osvětlení nestačil Dušánek všechny zajímavosti postřehnout, byl vlečen dál a&nbsp;rád se&nbsp;nechal vléci podsklepením až&nbsp;k&nbsp;hrobce Přemysla Myšky, praděda Přemysla Oráče, skutečného zakladatele rodu našich knížat, později králů a&nbsp;nyní prezidentů.</span></p>
        <p class="chunk" data-nb-ref-number="87" data-nb-words="78" data-nb-chars="575"><span class="idea" data-nb-ref-number="87" id="idea87" data-nb-words="78" data-nb-chars="575">A&nbsp;hle, předvídavá Ráchel nejednala spontánně, únos prezidenta nebyl okamžitý nápad, vteřina vnuknutí a&nbsp;bezprostřední akce. Její bloumání Hradem nebylo bezcílné a&nbsp;nahodilé, únos připravila do&nbsp;všech detailů. Vedle hrobky nejstaršího historicky doloženého Přemyslovce uchystala pelíšek ze&nbsp;spacích pytlů Hradní stráže, koberců, dek a&nbsp;polštářů posháněných po&nbsp;hradních komnatách. Byly za&nbsp;tím patrny měsíce pečlivých příprav a&nbsp;nesmírného utajovaného úsilí. Myslela na&nbsp;všechno. I&nbsp;ten pepř potřebný na&nbsp;zneškodnění čichacích orgánů policejních psů nezapomněla v&nbsp;hradní kuchyni opatřit.</span></p>
        <p class="chunk" data-nb-ref-number="88" data-nb-words="64" data-nb-chars="415"><span class="idea" data-nb-ref-number="88" id="idea88" data-nb-words="64" data-nb-chars="415">V&nbsp;samotných základech Hradu, v&nbsp;komůrce spoře osvětlené voskovicí zcizenou v&nbsp;katedrále, mrskla Ráchel Dušánkem do&nbsp;pelíšku, servala z&nbsp;něj prezidentský oblek a&nbsp;všechno ostatní, jenom s&nbsp;kravatou se&nbsp;nezdržovala a&nbsp;s&nbsp;ponožkami nesnadno sundatelnými, sukénku si&nbsp;vykasala a&nbsp;vhupla na&nbsp;pana prezidenta celá divá. Není divu po&nbsp;tolikém odříkání. Teď vzala věc do&nbsp;svých rukou. V&nbsp;prastaré kostnici je&nbsp;snad paní Beránková nenačapá.</span></p>
        <p class="chunk" data-nb-ref-number="89" data-nb-words="30" data-nb-chars="175"><span class="idea" data-nb-ref-number="89" id="idea89" data-nb-words="30" data-nb-chars="175">Zápasili spolu, jako by&nbsp;šlo o&nbsp;život. Bylo to&nbsp;slastné. Milovali se&nbsp;mocně, a&nbsp;ještě, a&nbsp;ještě, a&nbsp;ještě… Zmoženi usnuli jeden přes druhou, jedna přes druhého, spleteni do&nbsp;klubíčka.</span></p>
        <p class="chunk" data-nb-ref-number="90" data-nb-words="162" data-nb-chars="1055"><span class="idea" data-nb-ref-number="90" id="idea90" data-nb-words="162" data-nb-chars="1055">Činorodá Vlasta, Vlasta Zlámalová, Vlasta Revoluce&nbsp;– copak dělá asi? Češe si&nbsp;své rozcuchané vlasy a&nbsp;vzpomíná na&nbsp;staré časy, nebo někde u&nbsp;jezera do&nbsp;vody hledí vztekle, na&nbsp;stulíky stulené, na&nbsp;lekníny leklé? Není to&nbsp;tak dávno, kdy přesvědčeně a&nbsp;přesvědčivě v&nbsp;Lidovém domě hlásala: Něco se&nbsp;s&nbsp;tím už&nbsp;musí udělat. Čeho je&nbsp;moc, toho je&nbsp;příliš. Lid vydrží hodně, i&nbsp;štípání dříví na&nbsp;zádech, i&nbsp;sem tam nějaké to&nbsp;plivnutí do&nbsp;tváře. Ale pozor! Ono se&nbsp;to&nbsp;hromadí, ono se&nbsp;to&nbsp;sčítá, trpělivost má&nbsp;své meze. Lid už&nbsp;toho začíná mít dost. Čeho? Všeho: bezvládí a&nbsp;zkorumpované justiční mafie, nefunkční policie spřažené s&nbsp;organizovaným zločinem, absence parlamentu, zvlčilé armády bez velení, pokleslé kultury, kulhavého sportu a&nbsp;tělovýchovy, kácení stromů v&nbsp;lesích, zpozdilé dopravy i&nbsp;spojů, pokulhávající těžby uhlí a&nbsp;nerostů, energetiky v&nbsp;kolapsu, Michala Davida a&nbsp;také neobnovovaných obnovitelných i&nbsp;neobnovitelných zdrojů, přemnožených strak a&nbsp;holubů, anarchistů, automobilistů a&nbsp;cyklistů, hokejistů, krtečka, ekologů, egyptologů, etymologů a&nbsp;entomologů, zkrátka všeho!</span></p>
        <p class="chunk" data-nb-ref-number="91" data-nb-words="84" data-nb-chars="472"><span class="idea" data-nb-ref-number="91" id="idea91" data-nb-words="84" data-nb-chars="472">Činorodá Vlasta všechno řídí, o&nbsp;všem musí vědět. Jenže toho všeho je&nbsp;tolik, že&nbsp;by&nbsp;se&nbsp;musela rozkrájet na&nbsp;velmi malé kousky, aby všechno stihla. Řídí se&nbsp;sice leninským, tuze moudrým heslem „Důvěřuj, ale prověřuj!“, a&nbsp;dobře ví, co&nbsp;ten lišák myslel: Nedůvěřuj nikomu! O&nbsp;to víc se&nbsp;Vlasta snaží prověřovat. Při bedlivém prověřování zjistila, že&nbsp;se&nbsp;jí&nbsp;revoluce vymkla z&nbsp;rukou&nbsp;– pokud ji&nbsp;kdy v&nbsp;rukou měla&nbsp;–, že&nbsp;si&nbsp;žije vlastním životem. Dělá si, co&nbsp;chce, aniž by&nbsp;věděla, co&nbsp;chce.</span></p>
        <p class="chunk" data-nb-ref-number="92" data-nb-words="73" data-nb-chars="518"><span class="idea" data-nb-ref-number="92" id="idea92" data-nb-words="73" data-nb-chars="518">Vlasta nebažila po&nbsp;moci ani po&nbsp;majetku, měla představu čehosi krásného, vzrušujícího, co&nbsp;dá&nbsp;smysl jejímu životu a&nbsp;přinese užitek ostatním. Revoluce má&nbsp;přinést spravedlnost. Přinesla? Byl nastolen spravedlivý společenský řád? Vláda padla, parlament byl rozpuštěn, místo toho je&nbsp;tu&nbsp;Demokratická revoluční rada státu; prezidenta popravili, novým je&nbsp;Dušánek; vojsko a&nbsp;policie stojí na&nbsp;straně vítězů, reakce je&nbsp;zašlapána do&nbsp;země, establišment utekl nebo byl popraven. Nikdo nevládne, panuje zmatek, revoluce je&nbsp;permanentní.</span></p>
        <p class="chunk" data-nb-ref-number="93" data-nb-words="105" data-nb-chars="661"><span class="idea" data-nb-ref-number="93" id="idea93" data-nb-words="105" data-nb-chars="661">Tohle Vlasta chtěla, když v&nbsp;Lidovém domě třískala plyšovým krokodýlem do&nbsp;stolu? Revoluce vítězí, a&nbsp;nic nefunguje. Co&nbsp;bylo k&nbsp;popravení, je&nbsp;popraveno. Lid už&nbsp;to&nbsp;přestává bavit. Kdo se&nbsp;má&nbsp;pořád dívat na&nbsp;to, jak se&nbsp;hlavy s&nbsp;vytřeštěnýma očima kutálejí po&nbsp;zemi… Fotbal je&nbsp;zajímavější, nebo hokej. Přetavme gilotiny v&nbsp;hokejky! Zrušme trest smrti.&nbsp;– Když to&nbsp;Vlasta navrhla Revoluční demokratické radě státu, byla přehlasována. Bylo to&nbsp;poprvé, kdy rada odmítla její návrh.&nbsp;– Počkejme s&nbsp;tím ještě, paní předsedkyně, Vlasto milovaná, Revoluce, ještě je&nbsp;na&nbsp;tak radikální rozhodnutí moc brzy. Revoluce ještě stále pokračuje, bez gilotin a&nbsp;šibenic se&nbsp;žádná revoluce neobejde.</span></p>
        <p class="chunk" data-nb-ref-number="94" data-nb-words="182" data-nb-chars="1139"><span class="idea" data-nb-ref-number="94" id="idea94" data-nb-words="182" data-nb-chars="1139">Utekla ze&nbsp;zasedání Demokratické revoluční rady státu, řízení předala místopředsedovi a&nbsp;pod záminkou nevolnosti odešla k&nbsp;jezeru. Bloumala podél jezera, do&nbsp;vody hleděla a&nbsp;bylo jí&nbsp;zle. Na&nbsp;nic jí&nbsp;bylo, na&nbsp;zvracení z&nbsp;toho všeho, ze&nbsp;sebe. Kdyby ji&nbsp;nepřešly romantické sklony, možná by&nbsp;uvažovala o&nbsp;skoku do&nbsp;jezera. Zanechat po&nbsp;sobě kola na&nbsp;hladině, utéci té&nbsp;strašlivé odpovědnosti. Napadlo jí&nbsp;v&nbsp;tu chvíli, že&nbsp;za&nbsp;to&nbsp;může, ona to&nbsp;zavinila, bez jejího žvanění v&nbsp;Lidovém domě, bez třískání krokodýlem o&nbsp;stůl by&nbsp;k&nbsp;revoluci nedošlo. Na&nbsp;Hradě by&nbsp;prezidentoval opilec Bouchala, establišment by&nbsp;si&nbsp;užíval svého postavení, tribun Lidu Petr Semlela by&nbsp;žvanil v&nbsp;televizi… Urnu s&nbsp;tělesnými pozůstatky Dušana Beránka by&nbsp;měla paní Beránková v&nbsp;obývacím pokoji.&nbsp;– Stálo to&nbsp;za&nbsp;to&nbsp;kvůli Dušánkovi? Dušánek byl Vlastinou jedinou útěchou, útěchou vetchou. Mrtvých bylo víc, než by&nbsp;byl jeden Dušánek. Tisíce už&nbsp;jich byly. Dá&nbsp;se&nbsp;takhle počítat? Vlasta řídí revoluční radu, tlupu opilců, která si&nbsp;přisvojila veškerou moc. Pokud bychom pominuli revoluční úderky, jejichž moc je&nbsp;temná, nekontrolovaná a&nbsp;nekontrolovatelná. Moc sama pro sebe. Nahání hrůzu i&nbsp;Vlastě Revoluci.</span></p>
        <p class="chunk" data-nb-ref-number="95" data-nb-words="66" data-nb-chars="428"><span class="idea" data-nb-ref-number="95" id="idea95" data-nb-words="66" data-nb-chars="428">Loudala se&nbsp;pěšinou podél jezera a&nbsp;vyhýbala se&nbsp;rezavým slimákům, kteří se&nbsp;sem doplížili bůhvíodkud. Daří se&nbsp;jim znamenitě, opanovali si&nbsp;nás. Neměla by&nbsp;je&nbsp;rozdupat, zašlapat do&nbsp;země? Jsou oboupohlavní, jakmile se&nbsp;dva potkají, už&nbsp;po&nbsp;sobě lezou. Revoluce se&nbsp;jich netýká. Jen by&nbsp;si&nbsp;zasvinila podrážky.&nbsp;– Vtom ji&nbsp;osvítilo shůry: Dušánek! Prezident! Prezidentské dekrety přece nemusí nikdo schvalovat, žádná rada. Mají platnost zákona.</span></p>
        <p class="chunk" data-nb-ref-number="96" data-nb-words="50" data-nb-chars="364"><span class="idea" data-nb-ref-number="96" id="idea96" data-nb-words="50" data-nb-chars="364">Vlasta se&nbsp;zmocnila cizího kola, lehkomyslně postávalo opřené o&nbsp;smrk, nezamčené, bez dozoru. Nasedla a&nbsp;šlápla do&nbsp;pedálů. V&nbsp;situaci bezprostředního ohrožení státu, při požáru či&nbsp;jiném živelném ohrožení, při pronásledování zločince, ohrožení zdraví nebo majetku je&nbsp;občan povinen bezplatně poskytnout pověřenému orgánu svůj dopravní prostředek na&nbsp;dobu nezbytně nutnou.</span></p>
        <p class="chunk" data-nb-ref-number="97" data-nb-words="33" data-nb-chars="249"><span class="idea" data-nb-ref-number="97" id="idea97" data-nb-words="33" data-nb-chars="249">Situace byla vážná. Vlasta vyšlapala Nerudovou ulicí k&nbsp;Hradu, aniž musela slézt, vypůjčené kolo přitom nebylo opatřeno měničem převodů ani výpomocným elektromotorem. Vřítila se&nbsp;do&nbsp;prezidentské pracovny, odstrčila Nykla Nyklíčka a&nbsp;zadýchaná spustila:</span></p>
        <p class="chunk" data-nb-ref-number="98" data-nb-words="9" data-nb-chars="73"><span class="idea" data-nb-ref-number="98" id="idea98" data-nb-words="9" data-nb-chars="73">„Dušánku, pane prezidente, musíme skončit s&nbsp;popravami. Oka­mžitě. Ihned!“</span></p>
        <p class="chunk" data-nb-ref-number="99" data-nb-words="73" data-nb-chars="435"><span class="idea" data-nb-ref-number="99" id="idea99" data-nb-words="73" data-nb-chars="435">„Chápu, ale já&nbsp;jsem s&nbsp;tím nezačal,“ ohradil se&nbsp;Dušánek a&nbsp;pokračoval v&nbsp;podepisování rozsudků, které mu&nbsp;Nykl Nyklíček podstrkoval k&nbsp;podpisu. Po&nbsp;vyhrané revoluci neprobíhalo popravování tak spontánně jako na&nbsp;začátku, už&nbsp;se&nbsp;to&nbsp;neobešlo bez prezidentova podpisu. „Mně se&nbsp;to&nbsp;nelíbí už&nbsp;od&nbsp;začátku, ale tys přece tvrdila, že&nbsp;se&nbsp;nedá nic dělat, že&nbsp;se&nbsp;revoluce bez krveprolévání neobejde, co&nbsp;by&nbsp;to&nbsp;bylo za&nbsp;revoluci, dějiny že&nbsp;by&nbsp;se&nbsp;nám vysmály.“</span></p>
        <p class="chunk" data-nb-ref-number="100" data-nb-words="14" data-nb-chars="76"><span class="idea" data-nb-ref-number="100" id="idea100" data-nb-words="14" data-nb-chars="76">„Já vím, Dušánku, jenomže ono se&nbsp;nám to&nbsp;zvrhlo. Už&nbsp;to&nbsp;konečně musí skončit.“</span></p>
        <p class="chunk" data-nb-ref-number="101" data-nb-words="10" data-nb-chars="54"><span class="idea" data-nb-ref-number="101" id="idea101" data-nb-words="10" data-nb-chars="54">„Tak ať&nbsp;rada odhlasuje zákon, já&nbsp;ho&nbsp;podepíšu raz dva.“</span></p>
        <p class="chunk" data-nb-ref-number="102" data-nb-words="11" data-nb-chars="74"><span class="idea" data-nb-ref-number="102" id="idea102" data-nb-words="11" data-nb-chars="74">„Jenže rada zákon o&nbsp;zrušení trestu smrti neschválila, všichni byli proti.“</span></p>
        <p class="chunk" data-nb-ref-number="103" data-nb-words="12" data-nb-chars="58"><span class="idea" data-nb-ref-number="103" id="idea103" data-nb-words="12" data-nb-chars="58">„To je&nbsp;špatné, to&nbsp;je&nbsp;špatné, to&nbsp;se&nbsp;bude muset stínat dál.“</span></p>
        <p class="chunk" data-nb-ref-number="104" data-nb-words="11" data-nb-chars="67"><span class="idea" data-nb-ref-number="104" id="idea104" data-nb-words="11" data-nb-chars="67">„Je tu&nbsp;jedna možnost, napadlo mě&nbsp;to&nbsp;u&nbsp;jezera: prezidentský dekret.“</span></p>
        <p class="chunk" data-nb-ref-number="105" data-nb-words="13" data-nb-chars="73"><span class="idea" data-nb-ref-number="105" id="idea105" data-nb-words="13" data-nb-chars="73">„Prezidentský dekret? Já&nbsp;o&nbsp;tom nic nevím.&nbsp;– Nykle Nyklíčku, je&nbsp;to&nbsp;možné?“</span></p>
        <p class="chunk" data-nb-ref-number="106" data-nb-words="17" data-nb-chars="117"><span class="idea" data-nb-ref-number="106" id="idea106" data-nb-words="17" data-nb-chars="117">„Je, pane prezidente. Existuje precedens. A&nbsp;je-li precedens, je&nbsp;i&nbsp;možnost. Žádný problém, hned takový dekret sepíšu.“</span></p>
        <p class="chunk" data-nb-ref-number="107" data-nb-words="7" data-nb-chars="36"><span class="idea" data-nb-ref-number="107" id="idea107" data-nb-words="7" data-nb-chars="36">„A já&nbsp;ho&nbsp;hned, na&nbsp;počkání podepíšu.“</span></p>
        <p class="chunk" data-nb-ref-number="108" data-nb-words="39" data-nb-chars="225"><span class="idea" data-nb-ref-number="108" id="idea108" data-nb-words="39" data-nb-chars="225">Než Dušánek s&nbsp;Vlastou vypili kávu, byl prezidentský dekret o&nbsp;zrušení trestu smrti na&nbsp;světě a&nbsp;Dušánek ho&nbsp;hned&nbsp;– ještě neměl dopito&nbsp;– podepsal. Vlasta vsedla do&nbsp;sedla a&nbsp;odjela k&nbsp;jezeru vrátit kolo. Doba nezbytně nutná uplynula.</span></p>
        <p class="chunk" data-nb-ref-number="109" data-nb-words="108" data-nb-chars="646"><span class="idea" data-nb-ref-number="109" id="idea109" data-nb-words="108" data-nb-chars="646">Ještě nebyla pod kopcem, když do&nbsp;prezidentské pracovny vrazil bez klepání Pštros v&nbsp;koženém kabátě doprovázený dvěma revolučními úderníky také v&nbsp;kůži. Úderníci mlčky popadli zděšeného Nykla Nyklíčka, bránil se&nbsp;zuby nehty, na&nbsp;zem si&nbsp;sedl, stolu se&nbsp;držel, pana prezidenta se&nbsp;dovolával, a&nbsp;vynesli ho&nbsp;na&nbsp;chodbu, chodbami ho&nbsp;vlekli, až&nbsp;ho&nbsp;dovlekli do&nbsp;příruční hradní mučírničky. Ale nic bolestivého tam s&nbsp;ním neprováděli, jen mu&nbsp;navrhli, aby si&nbsp;s&nbsp;nimi zahrál mariáš. Ve&nbsp;třech je&nbsp;to&nbsp;nejlepší, ale musí se&nbsp;to&nbsp;umět. Jenže Nykl Nyklíček mariáš neuměl.&nbsp;– Neumíš? Nevadí, naučíme tě&nbsp;to, Nykle Nyklíčku, ať&nbsp;chceš, nebo nechceš. Nevíš, kdy se&nbsp;ti&nbsp;to&nbsp;bude hodit.</span></p>
        <p class="chunk" data-nb-ref-number="110" data-nb-words="23" data-nb-chars="142"><span class="idea" data-nb-ref-number="110" id="idea110" data-nb-words="23" data-nb-chars="142">„Nejseš ty&nbsp;nějakej ujetej, křapíku?“ zeptal se&nbsp;Pštros pana prezidenta. „Nejseš ty&nbsp;tak trochu na&nbsp;hlavičku?“ poklepal si&nbsp;na&nbsp;čelo, ťuk, ťuk, ťuk.</span></p>
        <p class="chunk" data-nb-ref-number="111" data-nb-words="12" data-nb-chars="66"><span class="idea" data-nb-ref-number="111" id="idea111" data-nb-words="12" data-nb-chars="66">„Co je, co&nbsp;máš? Snad jsem zas něco nezblbnul?“ polekal se&nbsp;Dušánek.</span></p>
        <p class="chunk" data-nb-ref-number="112" data-nb-words="6" data-nb-chars="30"><span class="idea" data-nb-ref-number="112" id="idea112" data-nb-words="6" data-nb-chars="30">„Z&nbsp;tebe bych se&nbsp;posral, vole.“</span></p>
        <p class="chunk" data-nb-ref-number="113" data-nb-words="6" data-nb-chars="31"><span class="idea" data-nb-ref-number="113" id="idea113" data-nb-words="6" data-nb-chars="31">„Tak mi&nbsp;to&nbsp;už&nbsp;řekni, kamaráde.“</span></p>
        <p class="chunk" data-nb-ref-number="114" data-nb-words="7" data-nb-chars="37"><span class="idea" data-nb-ref-number="114" id="idea114" data-nb-words="7" data-nb-chars="37">„Cos to&nbsp;tady ušil za&nbsp;píčovinu, kemo?“</span></p>
        <p class="chunk" data-nb-ref-number="115" data-nb-words="16" data-nb-chars="90"><span class="idea" data-nb-ref-number="115" id="idea115" data-nb-words="16" data-nb-chars="90">„To není žádná píčovina, to&nbsp;je&nbsp;dekret o&nbsp;zrušení trestu smrti. Dost už&nbsp;bylo toho zabíjení.“</span></p>
        <p class="chunk" data-nb-ref-number="116" data-nb-words="101" data-nb-chars="574"><span class="idea" data-nb-ref-number="116" id="idea116" data-nb-words="101" data-nb-chars="574">„To že&nbsp;není píčovina? Já&nbsp;se&nbsp;z&nbsp;tebe poseru! Tak tebe odříznou od&nbsp;šibenice v&nbsp;hodině dvanáctý, a&nbsp;ty, vole, zrušíš trest smrti. Jen tak, mírnyx dýrnix škrkneš pérem, a&nbsp;po prdeli. Dyť ti&nbsp;hajzli si&nbsp;nic jinýho nezasloužej, než hezky cvak! Cvak cvak! Cvak cvak cvak! Jak chceš, aby tě&nbsp;poslouchali? Aby byl ve&nbsp;státě pořádek a&nbsp;všecko klapalo, jak má&nbsp;klapat? Hladil bys je&nbsp;hezky po&nbsp;hlavičkách, že&nbsp;jo, jen si&nbsp;kraďte, pane zloděj, ať&nbsp;máte nakradýno, jen si&nbsp;vraždi, pane vrah, stejně si&nbsp;ta&nbsp;kráva nic jinýho nezaslouží, šukej malý chlapečky, prcačkáři, jsou takoví pěkní, růžolící, že&nbsp;jo…“</span></p>
        <p class="chunk" data-nb-ref-number="117" data-nb-words="8" data-nb-chars="43"><span class="idea" data-nb-ref-number="117" id="idea117" data-nb-words="8" data-nb-chars="43">„Počkej počkej, tak to&nbsp;přece, tak to&nbsp;neto…“</span></p>
        <p class="chunk" data-nb-ref-number="118" data-nb-words="24" data-nb-chars="149"><span class="idea" data-nb-ref-number="118" id="idea118" data-nb-words="24" data-nb-chars="149">„Když se&nbsp;takovej vrah jednou popraví, podruhý už&nbsp;nikoho nezabije. Jasná věc. A&nbsp;je vod něho pokoj navždycky. Hotovo, vymalováno. Přes to&nbsp;nejede vlak.“</span></p>
        <p class="chunk" data-nb-ref-number="119" data-nb-words="28" data-nb-chars="164"><span class="idea" data-nb-ref-number="119" id="idea119" data-nb-words="28" data-nb-chars="164">„Ale Pštrose, vždyť u&nbsp;nás se&nbsp;popravuje jak na&nbsp;běžícím páse, vždyť revoluce už&nbsp;zvítězila. A&nbsp;nikdo neví proč a&nbsp;zač? Víš, kolik nevinných už&nbsp;tahle revoluce spolykala…“</span></p>
        <p class="chunk" data-nb-ref-number="120" data-nb-words="7" data-nb-chars="40"><span class="idea" data-nb-ref-number="120" id="idea120" data-nb-words="7" data-nb-chars="40">„A&nbsp;stěžoval si&nbsp;někdo? Nikdo! Tak vidíš.“</span></p>
        <p class="chunk" data-nb-ref-number="121" data-nb-words="4" data-nb-chars="28"><span class="idea" data-nb-ref-number="121" id="idea121" data-nb-words="4" data-nb-chars="28">„Neblbni mi&nbsp;hlavu, Pštrose.“</span></p>
        <p class="chunk" data-nb-ref-number="122" data-nb-words="71" data-nb-chars="445"><span class="idea" data-nb-ref-number="122" id="idea122" data-nb-words="71" data-nb-chars="445">„Hele, Dušánku Beránku, sleduj mě&nbsp;a&nbsp;dobře se&nbsp;dívej,“ řekl Pštros a&nbsp;docela zvolna, pomalu dekret roztrhal; nejdřív podél, pak napříč a&nbsp;pak na&nbsp;docela malé kousky, nepatrné kousíčky. Vyhodil je&nbsp;ke&nbsp;stropu, ale až&nbsp;tak vysoko nedoletěly, byly lehké, zvolna se&nbsp;snášely dolů. „Sněží!“ zasmál se&nbsp;Pštros. „Demokratická revoluční rada státu je&nbsp;proti a&nbsp;revoluční úderky, kterejm velím já, jsou taky proti. Revoluce eště neskončila. Tak co&nbsp;se&nbsp;střapíš, píčo!“</span></p>
        <p class="chunk" data-nb-ref-number="123" data-nb-words="7" data-nb-chars="51"><span class="idea" data-nb-ref-number="123" id="idea123" data-nb-words="7" data-nb-chars="51">„Co mám dělat,“ přitakal pan prezident rezignovaně.</span></p>
        <p class="chunk" data-nb-ref-number="124" data-nb-words="67" data-nb-chars="412"><span class="idea" data-nb-ref-number="124" id="idea124" data-nb-words="67" data-nb-chars="412">V&nbsp;Lidovém domě se&nbsp;Vlasta nemohla opít na&nbsp;maděru. Vždyť tam v&nbsp;extrovně každý pracovní den předsedá Demokratické revoluční radě státu, nejvyššímu státnímu orgánu, který za&nbsp;revoluce nahradil obě komory parlamentu i&nbsp;vládu se&nbsp;všemi ministerstvy. Jedno až&nbsp;tři pivka během zasedání rady, a&nbsp;dost! Žádná kořalička, mohla by&nbsp;ztratit glanc, a&nbsp;to si&nbsp;Vlasta Revoluce před radou nemůže dovolit. Ale teď se&nbsp;chce opít na&nbsp;maděru.</span></p>
        <p class="chunk" data-nb-ref-number="125" data-nb-words="121" data-nb-chars="793"><span class="idea" data-nb-ref-number="125" id="idea125" data-nb-words="121" data-nb-chars="793">U&nbsp;Třaslavého oslíka je&nbsp;špeluňka na&nbsp;rozhraní Královských Vinohrad a&nbsp;Žižkova, poblíž náměstí Krále Jiříka, chodí se&nbsp;tam po&nbsp;schodech dolů a&nbsp;celé je&nbsp;to&nbsp;načichlé konopným kouřem. Hudba tam není příliš hlasitá, vesměs francouzské šansony, léta padesátá a&nbsp;šedesátá, minulé století, krapet nostalgie neuškodí. Seděli tam vesměs mladí lidé obojího pohlaví, pili kofolu, smáli se&nbsp;a&nbsp;kouřili trávu. Veselá společnost. Vlasta proti kouření trávy nic nemá, už&nbsp;to&nbsp;taky párkrát zkusila, ale neshledala na&nbsp;tom nic významného. Poprvé musela honem honem na&nbsp;záchod. Dnes neměla chuť na&nbsp;experimentování, chtěla se&nbsp;prostě a&nbsp;jednoduše, zcela nekomplikovaně opít kořalkou. Zpít se&nbsp;do&nbsp;němoty. Sama. Jeden stůl byl prázdný, pro ni&nbsp;nachystaný. Číšník byl zdvořilý, měl elegantní černou zástěru a&nbsp;vyžehlenou bílou košili.</span></p>
        <p class="chunk" data-nb-ref-number="126" data-nb-words="8" data-nb-chars="52"><span class="idea" data-nb-ref-number="126" id="idea126" data-nb-words="8" data-nb-chars="52">„Co to&nbsp;bude, madam?“ zeptal se&nbsp;částečně francouzsky.</span></p>
        <p class="chunk" data-nb-ref-number="127" data-nb-words="7" data-nb-chars="41"><span class="idea" data-nb-ref-number="127" id="idea127" data-nb-words="7" data-nb-chars="41">„Jedno pivo a&nbsp;jedna hodně velká kořalka.“</span></p>
        <p class="chunk" data-nb-ref-number="128" data-nb-words="12" data-nb-chars="79"><span class="idea" data-nb-ref-number="128" id="idea128" data-nb-words="12" data-nb-chars="79">„Kořalek je, milostivá, druhů habaděj. O&nbsp;jaký způsob kořalky ráčíte mít zájem?“</span></p>
        <p class="chunk" data-nb-ref-number="129" data-nb-words="4" data-nb-chars="26"><span class="idea" data-nb-ref-number="129" id="idea129" data-nb-words="4" data-nb-chars="26">„Tu nejsilnější, co&nbsp;máte!“</span></p>
        <p class="chunk" data-nb-ref-number="130" data-nb-words="81" data-nb-chars="509"><span class="idea" data-nb-ref-number="130" id="idea130" data-nb-words="81" data-nb-chars="509">„Tak to&nbsp;by&nbsp;mohla být wódka ekstra mocna, v&nbsp;Katovicích vypálená z&nbsp;černého uhlí,“ navrhl číšník. „Nic silnějšího nemáme, nic silnějšího neexistuje.“ Mrknutím oka nedal najevo, že&nbsp;Vlastu poznal. Bylo by&nbsp;moc divné, kdyby nepoznal Vlastu Revoluci! Byl to&nbsp;sklepník zdrženlivý, s&nbsp;manýry, nehodlal otravovat celebritu žádostí o&nbsp;autogram. I&nbsp;celebrity jsou lidé jako my&nbsp;a&nbsp;někdy se&nbsp;potřebují zhluboka napít. Do&nbsp;hospody se&nbsp;chodí kvůli tomu a&nbsp;ne kvůli rozdávání podpisů. Sklepník může být rád, když k&nbsp;nim celebrita zavítá.</span></p>
        <p class="chunk" data-nb-ref-number="131" data-nb-words="51" data-nb-chars="308"><span class="idea" data-nb-ref-number="131" id="idea131" data-nb-words="51" data-nb-chars="308">„Tak dobře, jedno pivo a&nbsp;velikánskou extra mocnou,“ objednala si&nbsp;a&nbsp;nemohla se&nbsp;dočkat, i&nbsp;když byl číšník velice hbitý, hbitější než kterýkoli jiný.&nbsp;– Vzápětí si&nbsp;objednala ještě jednu kořalku, a&nbsp;ještě jednu, a&nbsp;ještě a&nbsp;ještě, pivo upíjela zvolna, už&nbsp;bylo unavené, zprčené, na&nbsp;spláchnutí kořalky však dobré dost.</span></p>
        <p class="chunk" data-nb-ref-number="132" data-nb-words="87" data-nb-chars="613"><span class="idea" data-nb-ref-number="132" id="idea132" data-nb-words="87" data-nb-chars="613">Hodinku takto nasávala a&nbsp;stále to&nbsp;ještě bylo dobré. Prohlížela si&nbsp;obrázky oslíků na&nbsp;zdech, obrázky vyvedené různými technikami: fotografie, lepty, kresby tužkou, uhlem i&nbsp;perem, malby olejové, akrylové i&nbsp;akvarely, dokonce plastika reliéfní zdobila protější stěnu. Námět jen jeden: ušaté zvíře, kterému se&nbsp;křivdí. Zpočátku byli oslíci zasmušilí, nevšímaví, zahledění do&nbsp;sebe. S&nbsp;postupem kořalky se&nbsp;začali projasňovat, jejich tváře dostávaly výraz vstřícnější a&nbsp;vstřícnější, a&nbsp;když byli k&nbsp;zulíbání sladcí, vytrhl Vlastu z&nbsp;oslího okouzlení věcný hlas muže hubeného, s&nbsp;propadlými tvářemi, poněkud ošuntělého zevnějšku.</span></p>
        <p class="chunk" data-nb-ref-number="133" data-nb-words="4" data-nb-chars="19"><span class="idea" data-nb-ref-number="133" id="idea133" data-nb-words="4" data-nb-chars="19">„Máte to&nbsp;tu&nbsp;volný?“</span></p>
        <p class="chunk" data-nb-ref-number="134" data-nb-words="36" data-nb-chars="203"><span class="idea" data-nb-ref-number="134" id="idea134" data-nb-words="36" data-nb-chars="203">„Kde?“ nechápala zprvu, nač se&nbsp;ptá. „Ach ták! Jasná věc. Je&nbsp;to&nbsp;tu&nbsp;úplně nejvolnější. Pocem, Františku! Tebe já&nbsp;znám, tebe jsem já&nbsp;už&nbsp;někde aspoň jednou viděla. Nebo dvakrát? Že&nbsp;ty&nbsp;seš štamgast z&nbsp;Liďáku?“</span></p>
        <p class="chunk" data-nb-ref-number="135" data-nb-words="13" data-nb-chars="78"><span class="idea" data-nb-ref-number="135" id="idea135" data-nb-words="13" data-nb-chars="78">„Těsně vedle. Do&nbsp;Liďáku bych nevlezl, ani kdyby tam dávali pivo za&nbsp;polovičku.“</span></p>
        <p class="chunk" data-nb-ref-number="136" data-nb-words="14" data-nb-chars="74"><span class="idea" data-nb-ref-number="136" id="idea136" data-nb-words="14" data-nb-chars="74">„Vidíš, a&nbsp;já tam musím fárat každej den. Jako ten havíř do&nbsp;solnejch dolů…“</span></p>
        <p class="chunk" data-nb-ref-number="137" data-nb-words="10" data-nb-chars="81"><span class="idea" data-nb-ref-number="137" id="idea137" data-nb-words="10" data-nb-chars="81">„Šroubovali jsme spolu lavici obžalovaných u&nbsp;zemskýho soudu,“ připomněl příchozí.</span></p>
        <p class="chunk" data-nb-ref-number="138" data-nb-words="29" data-nb-chars="194"><span class="idea" data-nb-ref-number="138" id="idea138" data-nb-words="29" data-nb-chars="194">„Opravdu? U&nbsp;zemskýho soudu? Tak to&nbsp;ty&nbsp;budeš můj důvěrně známý Palo Loveček. Ten s&nbsp;tím šroubovákem. Nebo ne? Šroubovali, šroubovali, ale nevyšroubovali, protože to&nbsp;bylo extra mocně zašroubovaný.“</span></p>
        <p class="chunk" data-nb-ref-number="139" data-nb-words="7" data-nb-chars="43"><span class="idea" data-nb-ref-number="139" id="idea139" data-nb-words="7" data-nb-chars="43">„Nejsem Palo Loveček, vždyť ten tam nebyl.“</span></p>
        <p class="chunk" data-nb-ref-number="140" data-nb-words="8" data-nb-chars="47"><span class="idea" data-nb-ref-number="140" id="idea140" data-nb-words="8" data-nb-chars="47">„No jo… Dušánek? Ten tam byl, Beránek Dušánek.“</span></p>
        <p class="chunk" data-nb-ref-number="141" data-nb-words="8" data-nb-chars="37"><span class="idea" data-nb-ref-number="141" id="idea141" data-nb-words="8" data-nb-chars="37">„Ten tam byl, ale ani ten já&nbsp;nejsem.“</span></p>
        <p class="chunk" data-nb-ref-number="142" data-nb-words="23" data-nb-chars="121"><span class="idea" data-nb-ref-number="142" id="idea142" data-nb-words="23" data-nb-chars="121">„Voda! Už&nbsp;to&nbsp;mám, samá voda, samá voda, ty&nbsp;seš Voda, ta&nbsp;svině prokurátor. Noční Voda. Tebe nemám ráda. Ten tam taky byl…“</span></p>
        <p class="chunk" data-nb-ref-number="143" data-nb-words="5" data-nb-chars="25"><span class="idea" data-nb-ref-number="143" id="idea143" data-nb-words="5" data-nb-chars="25">„Teď bych se&nbsp;měl urazit.“</span></p>
        <p class="chunk" data-nb-ref-number="144" data-nb-words="13" data-nb-chars="72"><span class="idea" data-nb-ref-number="144" id="idea144" data-nb-words="13" data-nb-chars="72">„Pocem, neblbni, tak nejseš ta&nbsp;svině Voda. Tak mě&nbsp;nenapínej a&nbsp;řekni to!“</span></p>
        <p class="chunk" data-nb-ref-number="145" data-nb-words="7" data-nb-chars="58"><span class="idea" data-nb-ref-number="145" id="idea145" data-nb-words="7" data-nb-chars="58">„Skokan. Květoslav Skokan, redaktor z&nbsp;<em>Posledního slova</em>_.“_</span></p>
        <p class="chunk" data-nb-ref-number="146" data-nb-words="15" data-nb-chars="79"><span class="idea" data-nb-ref-number="146" id="idea146" data-nb-words="15" data-nb-chars="79">_„_Ha! Ty&nbsp;můj kluku zlatej, dej si&nbsp;se&nbsp;mnou kořalku. Extra mocná, z&nbsp;uhlí vodka.“</span></p>
        <p class="chunk" data-nb-ref-number="147" data-nb-words="95" data-nb-chars="591"><span class="idea" data-nb-ref-number="147" id="idea147" data-nb-words="95" data-nb-chars="591">„Vudka gřeje, vudka chlodži, vudka nigny nězaškodži,“ zarecitoval lokálkář foneticky, aby dal najevo své polyglotství. Takto se&nbsp;vytahoval před ženami a&nbsp;u&nbsp;některých to&nbsp;zabíralo. Skokan byl lovec. Založením i&nbsp;profesí. Lovil témata pro své sloupky a&nbsp;podčárníky, příběhy jednoduché i&nbsp;složitější, silné zážitky, a&nbsp;také přítelkyně lovil. Přítelkyně na&nbsp;jednu noc. Zdá se, že&nbsp;dnes bude úspěšný. Také snadný úlovek se&nbsp;počítá a&nbsp;Vlasta v&nbsp;tuto chvíli a&nbsp;v&nbsp;tomto stavu vykazovala všechny znaky lehce ulovitelné kořisti. Pokud ovšem také ona není na&nbsp;lovu. Vyloučit se&nbsp;to&nbsp;nedá. To&nbsp;by&nbsp;pak lovec lovce ulovil.</span></p>
        <p class="chunk" data-nb-ref-number="148" data-nb-words="68" data-nb-chars="439"><span class="idea" data-nb-ref-number="148" id="idea148" data-nb-words="68" data-nb-chars="439">Probudila se&nbsp;v&nbsp;rozlehlém pokoji s&nbsp;vysokým stropem, parkety naleštěné, bez koberce, bez obrazů, žádné záclony ani závěsy v&nbsp;oknech. Za&nbsp;okny obloha modrá, denní, přeškrtnutá bílou čárou za&nbsp;letadlem, které už&nbsp;vyletělo ze&nbsp;záběru. Jediným nábytkem je&nbsp;stůl a&nbsp;jedna židle, na&nbsp;stole noutbúk, hromada papírů, stolní kalendář s&nbsp;krásami naší vlasti, půllitrový hrnek a&nbsp;krabice s&nbsp;jablečnou šťávou nebo už&nbsp;bez jablečné šťávy. Pokoj zavilého minimalisty.</span></p>
        <p class="chunk" data-nb-ref-number="149" data-nb-words="61" data-nb-chars="398"><span class="idea" data-nb-ref-number="149" id="idea149" data-nb-words="61" data-nb-chars="398">Ležela na&nbsp;rozlehlé matraci přikrytá chlupatou, hebkou pokrývkou revoluční barvy&nbsp;– krev Lidu prolitá za&nbsp;šťastné zítřky, za&nbsp;svobodu. Vedle matrace hromádka povědomého šatstva a&nbsp;prázdná krabička od&nbsp;prezervativů… Ano, už&nbsp;si&nbsp;vzpomíná. Bylo to&nbsp;pěkné. Líbilo se&nbsp;jí&nbsp;to. A&nbsp;nečekané. Neočekávané a&nbsp;nezamýšlené. Vždyť se&nbsp;chtěla u&nbsp;Třaslavého oslíka jenom opít. A&nbsp;hle! Rozkoš nepřináší jen vítězství v&nbsp;revoluci…</span></p>
        <p class="chunk" data-nb-ref-number="150" data-nb-words="26" data-nb-chars="144"><span class="idea" data-nb-ref-number="150" id="idea150" data-nb-words="26" data-nb-chars="144">„Díky, Vlasto,“ řekl Skokan, když spolu v&nbsp;kuchyni vypili po&nbsp;láh­vovém pivu a&nbsp;snědli tři volská oka na&nbsp;špeku. „Bylo to&nbsp;pěkné. Moc pěkné to&nbsp;bylo.“</span></p>
        <p class="chunk" data-nb-ref-number="151" data-nb-words="13" data-nb-chars="73"><span class="idea" data-nb-ref-number="151" id="idea151" data-nb-words="13" data-nb-chars="73">„Mně se&nbsp;to&nbsp;taky líbilo,“ řekla Vlasta. „A&nbsp;nikdo přitom nepřišel o&nbsp;život.“</span></p>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./revoluce_022.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-6Ij0tosSybWYv2P+o4NZvbwDVKI1xUFhRaHNX6THTuo="></script>
  </body>
</html>